
МІНІСТЕРСТВО ОСВІТИ І НАУКИ УКРАЇНИ
НАЦІОНАЛЬНИЙ АВІАЦІЙНИЙ УНІВЕРСИТЕТ
НАВЧАЛЬНО-НАУКОВИЙ ІНСТИТУТ ПІСЛЯДИПЛОМНОГО НАВЧАННЯ
ДОПУСТИТИ ДО ЗАХИСТУ
Керівник проекту
                                                                           		 ________________Сопілко І.М.
                                                                         	         «_____»______________2016р.
ДИПЛОМНА РОБОТА
ВИПУСКНИКА ОСВІТНЬО-КВАЛІФІКАЦІЙНОГО РІВНЯ
"СПЕЦІАЛІСТ"
Спеціальність: 7.03040101 «Правознавство»____________________________


Тема:   Склад  злочину  як  підстава  кримінальної відповідальності ___________________________________________________________________________________________________________________________________________________________________________________________________________

   Виконав: Костюкова Катерина Ростиславівна
              
    Керівник: д.ю.н., доцент Рощина Інна Олександрівна
                                                   

Київ 2016

НАЦІОНАЛЬНИЙ АВІАЦІЙНИЙ УНІВЕРСИТЕТ 
НАВЧАЛЬНО-НАУКОВИЙ ІНСТИТУТ ПІСЛЯДИПЛОМНОГО НАВЧАННЯ
Освітньо-кваліфікаційний рівень «Спеціаліст»
Спеціальність 7.03040101 «Правознавство»____________________________
                                                                                       (шифр, найменування)
                                                                                               ЗАТВЕРДЖУЮ
                                                                                               Керівник проекту

                                                                                   ______________І.М. Сопілко
                                                                                   «____»__________2016р.


ЗАВДАННЯ
на виконання дипломної роботи студента
______________КОСТЮКОВА КАТЕРИНА РОСТИСЛАВІВНА__________________
(прізвище, імя, по батькові)

1. Тема роботи: Склад злочину як підстава кримінальної відповідальності
________________________________________________________________
________________________________________________________________
Затверджена наказом ректора від «02» червня 2016р. № 1345/ст


2. Термін виконання роботи: з 06 червня 2016 року до 31 липня 2016 року


3. Вихідні дані до роботи: чинне законодавство України, наукові статті, монографії, праці вітчизняних та зарубіжних авторів та інша наукова література за темою дипломної роботи 


4. Зміст пояснювальної записки (перелік питань, що підлягають розробці):
склад злочину, об’єкт злочину, об’єктивна сторона злочину, суб’єкт злочину суб’єктивна сторона, кримінальна відповідальність 

5. Перелік обов’язкового графічного матеріалу:
6. Календарний план-графік

№
пор	Завдання	Термін виконання	Відмітка про виконання
1	Вибрати тему дипломної роботи	до 06.06.2016	
2	Затвердити тему і план роботи у  наукового керівника 	до 10.06.2016	
3	Визначити статистичну, інформаційну базу дослідження, скласти бібліографію	до 17.06.2016	
4	Оформити і обговорити з науковим керівником перший розділ роботи	до 27.06.2016	
5	Оформити і обговорити з науковим керівником другий розділ роботи	до 05.07.2016	
6	Оформити і обговорити з науковим керівником третій розділ роботи	до 12.07.2016	
7	Доопрацювати роботу, оформити її кінцевий варіант	до 14.07.2016	
8	Отримати відгук керівника та рецензію	до 14.07.2016	
9	Підготувати доповідь на захист	до 15.07.2016	

7. Консультанти з окремих розділів
Розділ	Консультант (посада, П.І.Б.)	Дата, підпис
		Завдання видав	Завдання прийняв
			

8. Дата видачі завдання: 06.06.2016 р.

Керівник дипломної роботи________________________ Рощина І. О.
                                                      (підпис керівника)           (П.І.Б.)

Завдання прийняв до виконання ____________________Костюкова К.Р.
                                                     (підпис випускника)     (П.І.Б)






РЕФЕРАТ

Пояснювальна записка до дипломної роботи «Склад злочину як підстава кримінальної відповідальності»: 115 сторінок, 109  використаних джерела.
CКЛАД ЗЛОЧИНУ, ОБ’ЄКТ ЗЛОЧИНУ, ОБ’ЄКТИВНА СТОРОНА ЗЛОЧИНУ, СУБ’ЄКТ ЗЛОЧИНУ, СУБ’ЄКТИВНА СТОРОНА, КРИМІНАЛЬНА ВІДПОВІДАЛЬНІСТЬ.
Об’єктом  дослідження є поняття складу злочину в теорії  кримінального права України. 	
Предметом дослідження  є норми матеріального права, які визначають різні види складів злочинів та відповідальність за них.
Основною метою дипломної роботи є досконале розкриття положень вчення про склад злочину та його елементів.
 У дипломній роботі використані такі методи дослідження: історико-правовий метод (застосовувався при аналізі генезису вчення про склад злочину); метод формально-догматичного аналізу (надав можливість з’ясувати структуру і співвідношення понять, що досліджувалися, а також слугував вивченню відповідних положень кримінального законодавства); порівняльно-правовий метод (окрім іншого, використовувався при аналізі кримінального законодавства зарубіжних країн у контексті вчення про склад злочину).
Проблема складу злочину сьогодні залишається однією з найбільш дискусійних у теорії кримінально права. З усіх відомих кримінальних кодексів країн романо - германської правової сім'ї лише КК ФРН містить норму про поняття складу злочину. Невідомий він також англосаксонській системі кримінального законодавства. Кримінальний кодекс України 2001 року не визначає поняття складу злочину, але багаторічна практична та теоретична діяльність вчених виробила поняття складу злочину, яке застосовується слідчими, судами на практиці, щo зумoвлює aктуaльнicть дaнoї диплoмнoї poбoти. Матеріали дипломної роботи рекомендується використовувати у навчальному процесі, підготовці проектів нормативно-правових актів, правозастосовній практиці. 
ЗМІСТ
ПЕРЕЛІК УМОВНИХ СКОРОЧЕНЬ…………………………………….	6
ВСТУП...............................................................................................................	7
РОЗДІЛ І. ЗАГАЛЬНА ХАРАКТЕРИСТИКА СКЛАДУ  ЗЛОЧИНУ …	10
1.1.Поняття складу злочину………………………….	10
1.2.Компонентний склад  складу злочину……………………………………	22
1.3.Види складів злочину …………………………..	31
РОЗДІЛ ІІ. ОБ’ЄКТИВНІ ОЗНАКИ СКЛАДУ ЗЛОЧИНУ…………	36
2.1.Поняття та види об’єктів……………………………….	36
2.2.Предмет злочину та безпредметні злочини……………………..........	49
2.3.Поняття і значення об’єктивної сторони……………………….	57
РОЗДІЛ ІІІ. СУБ’ЄКТИВНІ ОЗНАКИ СКЛАДУ ЗЛОЧИНУ…………	68
3.1.Суб’єкт злочину та його характеристика………………………….	68
3.2.Суб’єктивна сторона складу злочину, її ознаки………........................	77
РОЗДІЛ ІV. ФУНКЦІОНАЛЬНЕ ЗНАЧЕННЯ СКЛАДУ ЗЛОЧИНУ…..	88
4.1.Основні функції складу злочину……………………………….	88
4.2.Значення складу злочину для кваліфікації……………...	92
ВИСНОВКИ………………………………………………………….	101
СПИСОК ВИКОРИСТАНИХ ДЖЕРЕЛ……………………......	104











ПЕРЕЛІК УМОВНИХ СКОРОЧЕНЬ

К У – Конституція України
КК У – Кримінальний кодекс України
КПК – Кримінальний процесуальний кодекс України
ПВСУ– Пленум Верховного Суду України

















 
ВСТУП

 
	Актуальність теми дослідження. Вчення про склад злочину, від часу його виникнення і дотепер, завжди вирізнялося дискусійними положеннями і розвивалося, в основному, завдяки необхідності встановлення складу злочину у правозастосовній діяльності чи у процесі наукового тлумачення. Саме тому зазначене вчення не викликає щонайменшого сумніву в його призначенні слугувати розвитку кримінально-правової теорії і вдосконаленню юридичної практики. Склад злочину має значення для вирішення питання про злочинність діяння або невинуватість особи. Склад злочину є єдиною, достатньою та необхідною підставою кримінальної відповідальності.
	Проблема складу злочину сьогодні залишається однією з найбільш дискусійних у теорії кримінально права. З усіх відомих кримінальних кодексів країн романо - германської правової сім'ї лише КК ФРН містить норму про поняття складу злочину. Невідомий він також англосаксонській системі кримінального законодавства.
	Кримінальний кодекс України 2001 року не визначає поняття складу злочину, але багаторічна практична та теоретична діяльність вчених виробила поняття складу злочину, яке застосовується слідчими, судами на практиці [2].
	Склад злочину являє собою сукупність ознак без встановлення яких не можливо визнати особу винною за вчинене діяння та застосовувати до особи кримінальне покарання. Лише наявність всіх об’єктивних та суб’єктивних ознак дає змогу визнати особу винною у вчиненому. У даній роботі розкривається сутність обов’язкових та факультативних ознак складу злочину, їх історичне минуле і їх розвиток аж до сьогодення. 
	Існує точка зору, що немає необхідності в існуванні такої абстрактної теоретичної моделі як склад злочину. Вважається, що розкладати подію злочину на окремі складові недоцільно і в практичному застосуванні норм кримінального закону склад злочину взагалі не потрібний. 
	Але не можна перекреслити того величезного теоретичного надбання, яке ми отримали у спадок від дійсно видатних вчених минулих років і сьогодення. Нехтувати їхніми дослідженнями, що проводилися з цієї проблематики, ми не маємо права, оскільки досвід попередників - це найкращий фундамент для розвитку науки майбутнього. Склад злочину є узагальненою теоретичною моделлю, проте ця модель, хоча і вважається суто науково-теоретичною, має водночас важливе практичне значення. Вона, по-перше, є підставою притягнення особи до кримінальної відповідальності, а по-друге, використовується при кваліфікації суспільно небезпечного діяння.
	Отже, слід зазначити, що останнім часом в окремих наукових працях автори, долаючи традиційне ставлення юристів до аналізованої теми, сміливо і по-новому намагаються вирішити її теоретико-правові аспекти. Тому можна стверджувати, що у цьому напрямку накопичені корисні, хоча й неоднорідні знання. Вони потребують систематизації і наукового аналізу у контексті цілісного вчення про предмет злочину.
	Мета і завдання дослідження. Основною метою дипломної роботи є досконале розкриття положень вчення про склад злочину та його елементів.
Визначені такі головні завдання дослідження: узагальнити погляди вітчизняних і зарубіжних вчених на поняття складу злочину, зокрема, щодо визначення поняття склад злочину та його місце в кримінальному праві; виявити притаманні складу злочину ознаки, що дають змогу відмежувати його від суміжних складів злочину; розв’язати найбільш важливі питання про зв’язок і розмежування предмета й деяких інших ознак складу злочину; вдосконалити наукову класифікацію об’єктів злочинів; проаналізувати найбільш важливі питання, що стосуються встановлення складу злочину.
	Об’єкт дослідження - поняття складу злочину в теорії  кримінального права України. 
	Предметом дослідження - є норми матеріального права, які визначають різні види складів злочинів та відповідальність за них.
	У дипломній роботі використані такі методи дослідження: історико-правовий метод (застосовувався при аналізі генезису вчення про склад злочину); метод формально-догматичного аналізу (надав можливість з’ясувати структуру і співвідношення понять, що досліджувалися, а також слугував вивченню відповідних положень кримінального законодавства); порівняльно-правовий метод (окрім іншого, використовувався при аналізі кримінального законодавства зарубіжних країн у контексті вчення про склад злочину).
	Теоретичну базу дослідження складають, в першу чергу, Конституція України [1], Кримінальний процесуальний кодекс України [3], принципи кримінального права [47,с. 132-140], дослідження філософських проблем права [38, с.124-125],  праці вітчизняних і зарубіжних вчених з кримінального права, кримінології, криміналістики, кримінально процесуального права, а також енциклопедична література та результати емпіричних досліджень. В дипломній роботі використані надбання науки кримінального права, що містяться у працях таких вчених, як М. І.  Бажанов, Ю. В.  Баулін, Л. С.  Білогриць - Котляревський, Є. В.  Благов, Я. М.  Брайнін, М. А.  Гельфер, В.О. Глушков, 
В. К. Грищук, М. І. Загородніков,О. Ф.  Кістяківський, О. М.  Костенко, 
Г. А.  Крігер, В. М.  Кудрявцев, П. С.  Матишевський, М. І.  Мельник, 
П. П.  Михайленко, А А. Музика, В. О.  Навроцький, А. В.  Наумов, 
М. І.  Панов, А. А.  Піонтковський, В. Д.  Спасович, В. В.  Сташис, 
М. С.  Таганцев, О. М.  Трайнін, Є. В.  Фесенко, Є. А.  Фролов, С.С. Яценко та інші.
	Однак, попри свою вагомість, ці дослідження не можуть вирішити всього комплексу дискусійних питань, що стосуються складу злочину в кримінальному праві,  потребуючи подальшого ґрунтовного аналізу. Викладене і обумовлює беззаперечну актуальність обраної теми як важливого завдання кримінально-правової науки в сучасних умовах. Розробка цих питань має значення як для теорії, так і для практики застосування кримінального законодавства.
Структура дипломної роботи визначається відповідно до мети і завдань дослідження і складається зі вступу, чотирьох розділів, які охоплюють десять підрозділів, висновків, списку літератури. Повний обсяг роботи складає 115 сторінок, 109 використаних джерел. 
РОЗДІЛ І. ЗАГАЛЬНА ХАРАКТЕРИСТИКА СКЛАДУ ЗЛОЧИНУ 

	1.1	Поняття складу злочину

	Поняття складу злочину - corpus delicti - було відоме ще давньоримським юристам, як наукове поняття воно введене в обіг понад дві сотні років тому. Можна було б очікувати, що за цей час викристалізуються основні постулати, що його характеризують. Однак до сьогодні існує більше положень, які дискутуються, ніж загальновизнаних. Неоднозначні оцінки викликає, зокрема: визначення поняття складу злочину [24, c.237].
	Історія розвитку кримінально-правової науки свідчить про те, що спочатку поняття "склад злочину" (corpus delicti - лат.) мало не матеріальне, а виключно процесуальне значення. Під ним розумілися лише сліди, що їх залишає злочинне діяння в матеріальному світі: мрець, знаряддя вбивства, знаряддя та засоби вчинення інших злочинів тощо. За таких обставин встановлення складу злочину надавало можливість переконатися в наявності події злочину та являло собою першу стадію процесу. Другою стадією був так званий спеціальний розшук злочинця. В англійському праві термін "corpus delicti" і досі має процесуальний, доказувальний відтінок і служить об’єктивним свідченням вчинення злочину [32, с. 66].
	У зв'язку з тим, що склад злочину є одним з основних понять теорії кримінального права, дослідження його структури має значення для кримінально-правової теорії і судової практики. Терміном "склад злочину" визначають у кримінальному праві те, що в логіці прийнято позначати терміном "зміст поняття" або точніше "основний зміст поняття". Склад злочину - це специфічний юридичний термін, уведений юридичною наукою для визначення деяких понять кримінального права. У практиці застосовують такі юридичні поняття, як: "крадіжка", "грабіж", "вбивство", "хуліганство" і т. ін., у процесі кваліфікації злочинів користуються виразами "склад злочину крадіжка", "склад злочину грабіж" та ін., а не термінами "зміст поняття крадіжки", "зміст поняття хуліганства" тощо. І той факт, що конкретна наука, тобто теорія кримінального права, вводить для визначення одного з структурних елементів поняття (змісту поняття) свій власний, спеціальний термін - "склад злочину", щодо логіко-семантичного відношення є доволі цікавим явищем [52, с. 11, 12].
	У різні періоди розвитку науки кримінального права всі відомі вчені приділяли багато уваги висвітленню поняття складу злочину, розкриттю його сутності та елементів, зокрема, Ю.В. Баулін, В.Я. Тацій М. Й. Коржанський, 
Ф. Полячек, М. С. Строгович, П. С. Матишевський, А. Н. Трайнін, 
А. А. Герцензон, Я. М. Брайнін, А. А. Піонтковський, М. С. Таганцев, 
В. П. Курляндський, В. М. Кудрявцев, Б. С. Утевський, Б. С. Нікіфоров, 
А. І. Рарог, П. С. Дагель, С. А. Тарарухін, М. І. Бажанов, В. Д. Філімонов, 
Р. В. Вереша та інші.
	У теорії кримінального права поняття склад злочину є основним. Уперше термін "склад злочину" (corpus delicti) застосував у 1581 р. відомий італійський юрист Фарінацій. Однак тривалий час це поняття використовувалось не як кримінально-правове, а як кримінально-процесуальне і криміналістичне. У XVI-XVII ст. під ним розумілись різноманітні сліди злочину, які залишались після його скоєння: труп, знаряддя вбивства, сліди злочину тощо, - все те, що давало підстави стверджувати про наявність злочинного діяння. Лише наприкінці XVII - початку XVIII ст. поняття corpus delicti поступово стало входити у понятійний апарат матеріального кримінального права. У вітчизняній кримінально-правовій літературі воно увійшло в понятійний апарат у другій половині XIX - на початку XX ст. [ 79, c.54].
	Завдяки дослідженням німецького вченого Белінга під складом злочину, у вузькому значенні слова, почали розуміти опис у законі індивідуальних ознак злочину, що характеризують притаманний для даного злочину зміст і за якими він відрізняється від інших злочинів [29, c. 2].
	Відомий російський вчений-юрист М. С. Таганцев визначив склад злочину як сукупність своєрідних рис або ознак, на підставі яких злочинне діяння входить до групи юридичних відносин як кримінально карана неправда. [97, c.2].
	У сучасному вітчизняному кримінальному праві найбільшого поширення набуло поняття складу злочину, сформульоване А. Н. Трайніним, який визначив склад злочину як сукупність встановлених кримінальним законом об'єктивних і суб'єктивних ознак, що характеризують суспільно небезпечне діяння як злочин [100, c. 59-60].
	На думку М. Й. Коржанського, важливе значення складу злочину полягає у тому, що він відображає об'єктивні закономірності анти-суспільних діянь і формулює їх у виді чітких юридичних ознак злочину, однаково обов'язкових для всіх, які застосовують закон. Із тісного зв'язку ознак складу злочину з об'єктивними закономірностями, які характеризують злочинні діяння, їхні властивості та форми, випливає, що склад неможливо розглядати як нормальну сукупність розрізнених ознак [60, с. 42].
	Шульженко Ф.П., Опришка В.Ф. під складом злочину розуміють сукупність встановлених законом ознак, що характеризують суспільно небезпечні діяння як злочин. Ці ознаки характеризують обов’язкові елементи складу злочину: об’єкт, об’єктивну сторону, суб’єкт, суб’єктивну сторону злочину [105, с. 610]. Також склад злочину розглядається як сукупність встановлених у кримінальному законі юридичних ознак (об'єктивних і суб'єктивних), що визначають вчинене суспільно небезпечне діяння як злочинне. З цього визначення випливає, що визнання того чи іншого суспільно небезпечного діяння злочином є виключним правом законодавця, тобто Верховної Ради України [95, c. 85].
	Омельчук О.М. стверджує, що склад злочину потрібно розглядати як сукупність закріплених у нормах законодавства про кримінальну відповідальність юридичних ознак (об'єктивних і суб'єктивних), які визначають суспільно небезпечне діяння як злочинне. З цього визначення випливає, що суспільно небезпечне діяння може бути визнане злочином виключно тоді, коли відповідний склад злочину передбачений законом про кримінальну відповідальність. У законі про кримінальну відповідальність міститься вичерпний перелік тих суспільно небезпечних діянь, які в державі визнаються злочинними. Це означає, що тільки за вчинення суспільно небезпечних діянь, що передбачені в КК як злочини, певна особа може бути притягнута до кримінальної відповідальності і їй може бути призначене покарання. Порушення цих вимог призводить до порушення законності й обмеження прав громадян, що у свою чергу є підставою для перегляду кримінальної справи в судах вищої інстанції [81, с.19].
	Склади злочинів закріплюються у законі про кримінальну відповідальність шляхом викладення об'єктивних і суб'єктивних ознак, які характеризують той чи інший злочин, є найбільш важливими, значущими, найтиповішими і однаково притаманні усім злочинам даного виду. отже, склад злочину виступає своєрідною юридичною конструкцією, що містить характерні ознаки не одного конкретного злочину, а усіх злочинів даного виду. Для того, щоб визначити, чи є якесь конкретне діяння злочином, необхідно шляхом зіставлення виявити у вчиненому діянні ознаки складу злочину, передбаченого в законі про кримінальну відповідальність [81, с. 19].
	На думку М. Й. Коржанського, склад злочину - це вся сукупність встановлених кримінальним законом ознак, які характеризують суспільно небезпечне діяння як злочин. Іншими словами, це завжди повна сукупність його ознак. Не може бути неповного складу злочину [51, с. 127].
	Навроцький В.В. характеризує склад злочину - як систему ознак складу злочину, наявність яких, дає підстави визнати діяння злочином. У кримінально-правовій літературі нерідко склад злочину визначають не як систему, а як сукупність ознак (інколи вказують на ці поняття як на рівнозначні), акцентують увагу на тому, що ознаки складу злочину вказуються лише в кримінальному законі. Видається, що такі формулювання, принаймні, неточні.
	 Адже, ознаки складу злочину взаємопов'язані й випливають одна з одної, розташовані в певному порядку, відсутність однієї з ознак означає відсутність складу злочину в цілому. Це характерно саме для системних утворень. Тому більш прийнятним буде вести мову про те, що склад злочину - це система ознак [79, с. 13].
	Загальне поняття складу злочину, як наукова абстракція, є засобом пізнання конкретних складів, містить рекомендації з їх конструювання, дозволяє здійснювати їх наукову класифікацію. Конкретний же склад злочину містить всі описані в законі ознаки певного виду злочинів. Тому встановлення цих ознак у суспільне небезпечних діях особи свідчить про те, що  вчинений злочин. [35, с. 64]
	В.Я. Тацій та В.В. Сташис зазначають "Не має складу злочину без вказівки на те в кримінальному законі"[95, c .85].
	Значення складу злочину полягає також і в тому, що він конкретизує, наповнює правовим змістом саме поняття злочину. Опрацювавши праці багатьох вчених, можна дати наступне означення (пояснення) складу злочину. А саме: склад злочину - сукупність встановлених кримінальним законом юридичних ознак (об’єктивних та суб’єктивних), що визначають суспільно небезпечне діяння як злочинне. Ю.В, Баулін  розкриває  поняття складу злочину. Він стверджують "Процесуальна функція складу злочину означає, що він виступає як базове поняття при визначенні предмета доказу, впливає на межі дослідження у кожній кримінальній справі" [33, с.170 ].
	Як зазначив М.І. Бажанов зі співавторами "Обсяг ознак, що характеризують конкретно вчинений злочин, значно ширше за обсяг тих юридичне значущих ознак, що визначають суспільне небезпечні діяння певного виду як злочинні. В той же час склад злочину виступає і як більш широке поняття, бо він містить характеристику не одного конкретного злочину, а всіх злочинів даного виду. Тому при встановленні ознак складу в конкретно вчиненому злочині потрібно йти не шляхом їх ототожнення, а через їх виявлення у вчиненому діянні і зіставлення з ознаками (елементами) видового поняття складу злочину, закріпленого в кримінальному законі" [ 34, с. 26].
	Важливо зазначити і те, що склад злочину - це реально існуюча система ознак, а не плід людської фантазії або просто вигадка. А якщо це об’єктивна реальність, то її можна пізнати і використати в практичній діяльності.
	З огляду на це, можна дійти висновку, що злочин являє собою конкретний акт поведінки особи, а склад злочину - юридичну абстракцію, його законодавчу модель, без якої конкретне діяння неможливо визнати злочинним [29, c.2].	Але нажаль чинний КК, так само, як і попередній, не містить загального поняття складу злочину. Склад злочину - це своєрідна юридична абстракція, що встановлена наукою кримінального права. її формулювання базується на законодавчому визначенні підстави кримінальної відповідальності (ч. 1 ст. 2 КК), матеріально-формальному понятті злочину (ст. 11 КК) та теоретичному узагальненні ознак складів злочинів, що передбачені нормами Особливої частини КК [29, c.1].
	 У КК України 1960 р. поняття складу злочину використовувалося один раз - для вказівки на одну з умов добровільної відмови. У чинному ж КК його використання розширилося за  рахунок положень, викладених у ч. 1 ст. 2 (склад злочину як підстава кримінальної відповідальності); ч. 1 ст. 13 (визначення закінченого злочину як такого, коли вчинене діяння містить усі ознаки складу злочину, передбаченого відповідною статтею Особливої частини цього Кодексу), ч. 2 ст. 258 КК (відсутність складу іншого злочину як умова звільнення від кримінальної відповідальності при позитивній  пост кримінальній поведінці учасника терористичної групи чи терористичної організації). Крім того, у ч. 2 ст. 17 КК України збереглася і вказівка на те, що особа, яка добровільно відмовилася від  доведення злочину до кінця, підлягає  кримінальній відповідальності лише в тому разі, якщо фактично вчинене нею діяння містить склад іншого злочину. Але ще більше зауважень викликає те, як викладені ознаки окремих складів злочинів у статтях КК. Законодавець цілком ігнорує те, що в одній  статті Особливої частини КК (і в різних частинах такої статті) потрібно викладати ознаки  лише одного складу злочину, що склади різних злочинів потрібно викладати так, щоб їх можна було розрізняти між собою та щоб склади злочинів відрізнялися від складів інших правопорушень тощо [24, c. 237].
	На практиці усе не так просто, практичні працівники постійно оперують поняттям  складу  злочину, надто вже часто вони підтверджують повне ігнорування цієї правової категорії. В Україні щороку реєструється біля півмільйона злочинів, а засуджується приблизно півтори сотні тисяч осіб. Отже, величезна кількість кримінальних справ закривається і улюбленою слідчими і працівниками органів дізнання підставою для цього є передбачена ч. 2 ст. 6 КПК України відсутність складу злочину. Та ж відсутність складу злочину є й найпоширенішою підставою для відмови в порушенні кримінальних справ. При цьому не  доводилося  бачити відповідної постанови, у якій би вказувалося: відсутність складу якого саме злочину вбачає автор процесуального документа. Адже відсутність складу одного злочину зовсім не виключає того, що наявний склад іншого злочину [24, c.238].
	На думку професора В. Борисова вчення про склад злочину – це є сутнісне досягнення вітчизняної науки кримінального права [4, c. 38]. Далеко не всі країни володіють поняттям склад злочину. На думку Стрельцова, склад злочину як конструкція є в законодавстві усіх країн, незалежно від того, визнають вони склад злочину як підставу кримінальної відповідальності чи ні. А в тих країнах, де немає складу злочину, підставою кримінальної відповідальності є так звані матеріальні та моральні ознаки, що включають у себе об’єктивні та суб’єктивні ознаки. Склад злочину фахівець називає універсальною формулою, яку створили фахівці для оцінки людських діянь, визнання злочинності та підстави притягнення до кримінальної відповідальності конкретної особи, і це - віковий досвід людства [96].
	Працюючи з матеріалами я притримуюсь думки багатьох вчених, а саме, що застосування закону, який посилює чи зменшує відповідальність за фактично вчинене, є неприпустимим. Крім того, існування поняття складу злочину надає кожному громадянинові можливість самоорієнтації, обмежуючи рамки його свободи через точний опис протиправної поведінки.
	Отже, ми бачимо, що склад злочину виконує також функцію охорони прав і законних інтересів громадян. Таким чином шляхом опису точних складів злочинів і фіксації їх ознак законодавець гарантує громадянину захист від необгрунтованого притягнення до кримінальної відповідальності (гарантійна функція складу злочину).
	Зокрема, В. М. Кудрявцев зазначає, що склад злочину - це сукупність найсуттєвіших ознак конкретного злочину, які характеризуються тим, що всі вони: встановлені у законодавстві про кримінальну відповідальність або ж випливають з його змісту при тлумаченні; відображають суспільну небезпеку злочину визначають його відмінність від інших діянь (як злочинних, так і не злочинних) [67, с. 110].
	Узагальнюючи зазначені погляди вчених можна зробити висновок, що склад злочину - це поєднання юридичних фактів. Таке розуміння складу злочину також має своє пояснення з позиції загальної теорії права. Вона розглядає правопорушення як особливу побудову фактів, що відображає головні сторони (елементи) правопорушення, а також особливості предмета правової охорони - об’єкт правопорушення і наявності загальної передумови відповідальності, тобто право суб’єктності. А.Ф. Зелінський пише, що склад правопорушення “...вбирає в себе не лише елементи самого правопорушення, але й ряд суттєвих фактів, що визначають юридичну відповідальність...” [55, с.46]. Отже, перед нами - не просто комплексне поєднання юридичних фактів (фактичний склад), а й своєрідне системне поєднання фактів, яке можна назвати фактичною конструкцією. 
	Причинний зв'язок між діянням та його суспільно небезпечними наслідками для наявності складу злочину має бути необхідним, оскільки інакше не можна виключати, що наслідки виникли не через діяння, яке інкримінується винній особі, а через якесь інше діяння або ж подію. Тому випадковий причинний зв'язок не дає підстав констатувати наявність об'єктивної сторони злочину, а отже, свідчить про відсутність складу злочину [76, с.12].
	Також С.Б. Гавриш зазначає, що склад злочину - це сукупність найсуттєвіших ознак конкретного злочину, які характеризуються тим, що всі вони: встановлені у законодавстві про кримінальну відповідальність або ж випливають з його змісту при тлумаченні; відображають суспільну небезпеку злочину; визначають його відмінність від інших діянь (як злочинних, так і не злочинних) [46, с. 110].
	Відсутність складу злочину аж ніяк не означає відсутності усіх обов’язкових ознак. Щоб констатувати відсутність складу злочину, досить встановити, що не вистачає хоча б однієї обов’язкової ознаки [76, с. 575].
	Складом злочину визначається сукупність закріплених у кримінальному законі ознак, за наявності яких реально вчинене суспільно небезпечне діяння визнається злочином.
	Склад злочину являє собою певну сукупність об’єктивних і суб’єктивних ознак, що визначають: конкретне суспільно небезпечне діяння як злочинне; сукупність зазначених ознак наводиться тільки в кримінальному законі; перелік складів злочинів, передбачених законом, є вичерпним; склад злочину трансформується у відповідальність за вчинений злочин [61, с.659]. 
	Склад злочину необхідно відмежовувати від самого злочину, тому що вони не співпадають, а лише співвідносяться як явище (конкретний злочин) і юридичне поняття про нього (склад конкретного виду злочину). Поряд зі складом конкретного злочину в теорії кримінального права виділяють загальне поняття складу злочину. Вчення про загальне поняття складу злочину ґрунтується на теоретичному узагальненні типових ознак, властивих всій сукупності складів конкретних злочинів. Отже, це не законодавче, а теоретичне поняття. У ньому узагальнені ознаки, що характеризують об’єктивні і суб’єктивні ознаки всіх складів злочинів, передбачених чинним кримінальним законодавством [34, с. 26].
	Відповідно до змісту ч. 1 ст. 2 КК, підставою кримінальної відповідальності є вчинення особою суспільно небезпечного діяння, яке містить склад злочину, передбаченого цим Кодексом. У цій нормі відбито найважливіше значення складу злочину для законності й обґрунтованості кримінальної відповідальності: тільки сукупність усіх передбачених законом ознак складу злочину (і жодні інші обставини) може бути підставою кримінальної відповідальності. Тому склад злочину є єдиною і достатньою підставою кримінальної відповідальності: встановлення його ознак у конкретному суспільно небезпечному діянні особи означає, що є все необхідне для кримінальної відповідальності. Тим самим склад злочину визначає і межі розслідування, оскільки основним завданням слідства саме і є встановлення об’єктивних і суб’єктивних ознак складу злочину [36, с. 92].
	Як слушно зазначав М. І. Мельник, визнання складу злочину єдиною підставою кримінальної відповідальності означає, що лише в межах складу злочину можна виділити об’єктивні й суб’єктивні підстави кримінальної відповідальності [73, с. 107].
	Законність складу злочину як підстави кримінальної відповідальності в тому, що вона встановлена законом (ст. 2 КК) і виключає сваволю при вирішенні питання про притягнення особи до кримінальної відповідальності, дає можливість доказувати обґрунтованість притягнення до кримінальної відповідальності або спростувати її [51, с. 127].
	Достатність складу злочину як підстави кримінальної відповідальності в тому, що інших підстав для кримінальної відповідальності законом не передбачено, а тому шукати їх та доказувати не потрібно. Наявність у діях особи певного складу злочину достатньо для притягнення її до кримінальної відповідальності за вчинення цього злочину [51, с. 129].
	Таким чином, склад злочину є єдиною і достатньою підставою кримінальної відповідальності: встановлення його ознак у конкретному суспільно небезпечному діянні особи означає, що є все необхідне для кримінальної відповідальності.
Склад злочину визначає межі розслідування, тому що основним завданням слідства саме і є встановлення об’єктивних і суб’єктивних ознак складу злочину.
	Отже, важливе значення складу злочину виявляється в тому, що він дозволяє провести, по-перше, чітке розмежування між злочином і провиною, тобто незлочинним суспільно небезпечним діянням; по-друге, відмежувати один злочин від будь-якого іншого (наприклад, крадіжку від пограбування, зловживання владою або службовим становищем від перевищення влади або службових повноважень) [80, с. 127]
	У законодавчій практиці за допомогою складу здійснюється криміналізація (декриміналізація) суспільно небезпечних діянь. Тому склад злочину, як і вчення про нього, утворює той інструмент, за допомогою якого законодавець і здійснює кримінальну політику в галузі криміналізації діянь.
	З опрацьованих матеріалів ми бачимо, що склад злочину виступає  як більш широке поняття, бо він містить характеристику не одного конкретного злочину, а всіх злочинів даного виду. Тому при встановленні ознак складу в конкретно вчиненому злочині потрібно йти не шляхом їх ототожнення, а через їх виявлення у вчиненому діянні і зіставлення з ознаками (елементами) видового поняття складу злочину, закріпленого в кримінальному законі. До того ж склад злочину являє собою юридичне поняття про злочини певного виду (склад крадіжки, вбивства, зґвалтування, пограбування тощо), у якому об’єднані найбільш істотні, найбільш типові й універсальні їхні ознаки. Тому, наприклад, крадіжки, вчинені різними особами, завжди відрізняються тією чи іншою мірою одна від одної своїми особливостями, але склади вчинених ними злочинів тотожні, однакові. Отже обсяг ознак злочину і складу злочину різний. З одного боку, обсяг ознак злочину є ширшим за обсяг ознак складу, тому що останній містить у собі лише найбільш загальні, типові, тобто властиві усім злочинам даного виду, ознаки. З іншого боку, склад злочину є ширшим за кожний конкретний злочин, тому що він містить у собі ознаки не одного конкретного злочину, а ознаки всіх злочинів даного виду [80, с.128].
	Склад злочину, як і вчення про нього, утворює той інструмент, за допомогою якого законодавець і здійснює кримінальну політику в галузі криміналізації діянь. 
	У науці кримінального права вчення про склад злочину посідає особливе місце. Адже це пояснюється як його значенням для вирішення питань про злочинність або не злочинність діяння, правильної кваліфікації вчиненого і точного застосування закону, так і тим, що в рамках самого вчення про склад вивчаються і розвиваються всі основні інститути кримінального права [80, с.128].
	Розглянувши дане питання та вивчивши його сутність, я можу стверджувати що, важливе значення складу злочину виявляється в тому, що він дозволяє провести, по-перше, чітке розмежування між злочином і провиною, тобто незлочинним суспільно небезпечним діянням; по-друге, відмежувати один злочин від будь-якого іншого (наприклад, крадіжку від пограбування, зловживання владою або службовим становищем від перевищення влади або службових повноважень).
	Таким чином, викладені вище доводи і факти свідчать, що склад злочину є єдиною, необхідною, законною і достатньою підставою кримінальної відповідальності.
	Єдність складу злочину як підстави кримінальної відповідальності полягає в тому, що інших підстав кримінальної відповідальності немає.
	Достатність складу злочину як підстави кримінальної відповідальності в тому, що інших підстав для кримінальної відповідальності законом не передбачено, а тому шукати їх та доказувати не потрібно. Наявність у діях особи певного складу злочину достатньо для притягнення її до кримінальної відповідальності за вчинення цього злочину [80, с. 129] 
	






















1.2	Компонентний склад складу злочину

	Структура складу злочину на рівні елементів - це правова структура складу злочину, яка виражає специфічно юридичну природу змісту кримінально-правових понять. Склад злочину на рівні ознак можна розглядати як логічну структуру. Наявність у складі злочину двох структурних рівнів (елементів і ознак) робить його більш визначеним і чітким [52, с. 6].
	На думку С. Р. Багірова та А.А. Музики, ознака складу злочину - це його окрема характерна риса, прикмета, ознака, що дає змогу дізнатися про наявність саме цього злочину, визначити його, відрізнити від інших. Елемент же складу злочину - це сукупність ознак, які належать до однієї із сторін злочину. Кожний з елементів складу злочину характеризується своїми, лише йому притаманними, ознаками, кількість котрих неоднакова  [77, с. 89]. Поділ ознак складу злочину за елементами, як і кожний поділ, є умовним. Так, особлива жорстокість при вбивстві характеризує і спосіб вчинення цього злочину, і мотив дій винного. Класифікація ознак складу злочину за елементами дозволяє впорядкувати процес застосування кримінально-правової норми, визначати наявність ознак складу злочину в певній послідовності - від ознак об'єкта і об'єктивної сторони до ознак його суб'єкта та суб'єктивної сторони. Жоден із складів злочинів, передбачених статтями Особливої частини КК, не характеризується усіма, які виділяються у теорії кримінального права, ознаками. У диспозиціях статей Особливої частини КК зазвичай вказують одну-три, рідко більше таких ознак.
	Формулюючи ознаки конкретного складу злочину, законодавець завжди виходить з тих закріплених у нормах Загальної частини КК ознак злочину, що мають загальний характер і входять до складу будь-якого злочину. У кожному складі злочину виділяють його елементи. Ними є: об’єкт злочину, об’єктивна сторона злочину (їх сукупність називають об’єктивними ознаками складу), суб’єкт і суб’єктивна сторона злочину (вони в сукупності називаються суб’єктивними ознаками складу). У своїй єдності ці об’єктивні і суб’єктивні ознаки й утворюють склад злочину  [34, с. 28].
	Ознаки складу, без наявності яких даний злочин не може бути конституйований, називають обов'язковими ознаками, а ті з них, що можуть бути, а можуть і не бути у конкретному посяганні, вважають факультативними. Вони не впливають на кваліфікацію скоєного, але можуть враховуватися у разі призначення покарання, звільнення від кримінальної відповідальності та покарання, а також вирішення інших кримінально-правових питань.
	Питання про те, які ознаки складу є обов'язковими, має принципове значення. Неприпустимо як додатково "навантажувати" склад злочину тими ознаками, які прямо не зазначені у законі чи не випливають з нього, так і, навпаки, не визнавати ті або інші ознаки обов'язковими, коли для цього є підстави. У першому випадку це призводить до обмеження кримінальної відповідальності, в іншому - до її розширення [77, с. 90].
	 Таким чином, у межах загального поняття складу злочину всі ознаки, що характеризують елементи складу, поділяють на необхідні (обов'язкові) та факультативні (необов'язкові) ознаки.
	Факультативними (необов'язковими) є ознаки, що притаманні не всім, а тільки окремим складам злочину. До таких ознак віднесені: 
	- предмет злочину;
	- злочинні наслідки;
	- причинний зв'язок між дією (бездіяльністю) і наслідками, що настали;
	- місце, час, спосіб, обстановка, знаряддя та засоби вчинення злочину;
	- ознаки спеціального суб'єкта (службове становище, державно-правове становище тощо);
	- мотив, мета та емоційний стан [32, с. 69-70].
	Якщо факультативні ознаки не виписані у статті кримінального закону, вони не є обов'язковими ознаками такого складу злочину і не мають значення для кваліфікації. 
	У передбачених КК випадках факультативні ознаки є кваліфікуючими ознаками злочину і можуть бути зазначені в законі як такі, що надають конкретному складу злочину більш тяжкого (кваліфікованого) виду (зокрема, ч. 2 ст. 194, ч. 2 ст. 248, ч. 2 ст. 403, ч. З ст. 408), або,- як такі, що використовуються для досягнення злочинного наслідку, зокрема, вчинення злочину спеціальним способом (ч. 1 ст. 185, ч. 1 ст. 187, ч. 1 ст. 190). Існує традиційний підхід, що такі обставини впливають на кримінальну відповідальність і враховуються судом як такі, що пом'якшують або обтяжують покарання  [48, с. 119].
	В історичному аспекті, факультативні ознаки мають подвійне значення, тому що для одних складів злочину вони є обов'язковими (якщо зазначені у диспозиції конкретної статті або її частині), для інших - необов'язковими (не вказані у диспозиції статті і не впливають на кваліфікацію злочину). Наприклад, особливість способу дій здебільшого є обов'язковою рисою об'єктивної сторони відповідного злочину [71, с. 107].
	Розподіл ознак на обов'язкові та факультативні має сенс тільки на рівні загального поняття про склад злочину, а для конкретного складу всі описані в законі ознаки є важливими та обов'язковими. Окремі елементи та ознаки складу злочину отримали своє законодавче визначення безпосередньо у законі про кримінальну відповідальність (зокрема, суб'єкт злочину - у ст. 18 КК, осудність - ст. 19 КК; вік, з якого може наставати кримінальна відповідальність,- ст. 23 КК); а інші, такі, як об'єкт, об'єктивна сторона, предмет, спосіб, знаряддя, мотив, законодавчого визначення не мають і визначаються кримінально-правовою наукою. 
	Одже - склад злочину, на думку П.А. Воробея, це система об’єктивних та суб’єктивних елементів діяння, ознаки яких, як правило, передбачені в диспозиції кримінальної норми. Як будь - яка система, тобто цілісна єдність, склад злочину складається з ряду взаємозв’язаних підсистем та елементів. Відсутність хоча б однієї підсистеми або елемента складу злочину веде до розпаду системи, тобто відсутності складу злочину в цілому [45, с.53] 
	Найчастіше в конкретній кримінально-правовій нормі найбільш повно законодавцем закріплюються ознаки об'єктивної сторони. Це викликано тим,що вони в більшості випадків індивідуальні і притаманні тільки цим злочинам.
	Але вчення про загальне поняття складу злочину ґрунтується на теоретичному узагальненні типових ознак, властивих всій сукупності складів конкретних злочинів. Отже, це не законодавче, а теоретичне поняття. У ньому узагальнені ознаки, що характеризують об'єктивні і суб'єктивні ознаки всіх складів злочинів, передбачених чинним кримінальним законодавством.
	Я поділяю думку вчених (авторів), що склади конкретних злочинів охоплюють не лише закінчений злочин, а й готування чи замах на злочин, а також дії співучасників у вчиненні злочину. При цьому склади таких злочинів визначаються не лише за допомогою норм Особливої частини КК, а й з використанням норм Загальної частини КК (ст.ст. 14, 15, 26, 27, 28, 29, 30 КК України), що містять у собі характеристику як об’єктивних, так і суб’єктивних ознак зазначених різновидів злочинної діяльності [45, с.53].
	 Отже, обсяг ознак, що характеризують конкретно вчинений злочин, значно ширше за обсяг тих юридичне значущих ознак, що визначають суспільне небезпечні діяння певного виду як злочинні. В той же час склад злочину виступає і як більш широке поняття, бо він містить характеристику не одного конкретного злочину, а всіх злочинів даного виду. Тому при встановленні ознак складу в конкретно вчиненому злочині потрібно йти не шляхом їх ототожнення, а через їх виявлення у вчиненому діянні і зіставлення з ознаками (елементами) видового поняття складу злочину, закріпленого в кримінальному законі.
	Можна дати наступне означення елементам складу злочину, а саме: Елементи складу злочину - це компоненти, первісні складові системи “склад злочину”. Вони входять в чотири підсистеми складу злочину: об’єкт, об’єктивна сторона, суб’єкт, суб’єктивна сторона. У своїй єдності ці елементи і утворюють склад злочину. Кожний з цих елементів характеризується 
певними ознаками. 
	Кожний із елементів складу злочину має певну сукупність ознак. Залежно від їх ролі в характеристиці загального поняття складу, ці ознаки поділяють на обов’язкові та факультативні. Обов’язкові - це ті ознаки, які притаманні будь-якому складу злочину, без яких взагалі немає складу злочину.
	Факультативними визнаються ті ознаки, що не є  обов’язковими для всіх складів злочинів і в різних складах можуть відігравати різну роль. До таких ознак слід віднести час,  місце, обстановку і спосіб вчинення злочину (характеризують об’єктивну сторону), мотив і мету ( характеризують суб’єктивну сторону), а також ознаки спеціального суб’єкта злочину і деякі інші. Наведений розподіл ознак на обов’язкові та факультативні має важливе значення, бо він сприяє більш глибокому з’ясуванню складів окремих злочинів і їх відмежуванню від суміжних.
	Формулюючи ознаки конкретного складу злочину, законодавець завжди виходить з тих закріплених у нормах Загальної частини КК ознак злочину, що мають загальний характер і входять до складу будь-якого злочину. Наприклад, при цьому завжди враховуються закріплені у статтях 18, 19 і 22 КК України вимоги до суб’єкта злочину (фізична, осудна особа, яка досягла визначеного в законі віку). Тому вже при конструюванні конкретних кримінально-правових норм немає необхідності кожного разу вказувати на вимоги до загальної характеристики суб’єкта злочину. Так само, як немає необхідності в кожній статті КК розкривати зміст умислу і необережності, оскільки зміст цих понять закріплений у статтях 24 і 25 КК України.
	Так, ст. 24 КК  України передбачає умисел і його види - прямий і непрямий. При прямому умислі особа усвідомлювала суспільне небезпечний характер свого діяння (дії або бездіяльності), передбачала його суспільне небезпечні наслідки і бажала їх настання. При непрямому умислі особа усвідомлювала суспільно небезпечний характер свого діяння (дії чи бездіяльності), передбачала його суспільне небезпечні наслідки і хоча не бажала, але свідомо припускала настання цих наслідків.
	Ст. 25 КК України передбачає необережність та її види: злочинну самовпевненість і злочинну недбалість. Злочинна самовпевненість виражається в тому, що особа передбачала можливість настання суспільне небезпечних наслідків свого діяння (дії чи бездіяльності), але легковажно розраховувала на їх відвернення. Злочинна недбалість має місце там, де особа не передбачала можливості настання суспільне небезпечних наслідків, хоча повинна була і могла їх передбачати.
	Вивчаючи дане питання очевидно що, кожний з розглянутих елементів складу має певну сукупність ознак. Залежно від їхньої ролі в характеристиці загального поняття складу ці ознаки поділяються на обов'язкові і факультативні.
	Розподіл ознак на обов’язкові та факультативні має сенс тільки на рівні загального поняття про склад злочину, а для конкретного складу (крадіжки чи зґвалтування) усі описані в законі ознаки є важливими та обов’язковими.
	Розподіл ознак складу на обов’язкові та факультативні має важливе значення, бо він сприяє більш глибокому з’ясуванню складів окремих злочинів і їх відмежуванню від суміжних.	
	Ознаки складу, без наявності яких даний злочин не може бути конституйований, називають обов’язковими ознаками, а ті з них, що можуть бути, а можуть і не бути у конкретному посяганні, вважають факультативними. 	Вони не впливають на кваліфікацію скоєного, але можуть враховуватися у разі призначення покарання, звільнення від кримінальної відповідальності та покарання, а також вирішення інших кримінально-правових питань. 
	Питання про те, які ознаки складу є обов’язковими, має принципове значення. Неприпустимо додатково "навантажувати" склад злочину тими ознаками, які прямо не зазначені у законі чи не випливають з нього, так і, навпаки, не визнавати ті або інші ознаки обов’язковими, коли для цього є підстави. У першому випадку це призводить до обмеження кримінальної відповідальності, в іншому - до її розширення [76, с. 90].
	Як правило, в одній статті Особливої частини КК викладаються ознаки одного складу злочину, але можливі також інші співвідношення: один склад злочину викладається у декількох статтях Особливої частини КК; в одній статті викладається декілька складів злочинів, причому окремі частини статті містять склади різних злочинів; в окремій статті або частині статті об’єднуються ознаки, які характеризують два чи більше самостійні склади злочину.
	У першому випадку у різних статтях викладено склади злочинів, які різняться між собою ознаками, що змінюють ступінь їх суспільної небезпеки: основні, кваліфіковані, привілейовані. Такий спосіб формулювання складів злочинів не створює проблем у разі їх кваліфікації. Адже кожна стаття містить достатньо ознак, які утворюють окремий склад злочину.
	У другому випадку в одній статті встановлюється відповідальність за склади злочинів, які різняться між собою основними (конституюючи ми) ознаками. Звичайно різними частинами однієї статті передбачається відповідальність за суміжні посягання, які за більшістю ознак основного складу збігаються і різняться лише за однією ознакою. Вчинення цих посягань, як правило, пов’язано у часі. Наприклад, перед завідомо незаконним арештом або затриманням здійснюється завідомо незаконний арешт. Стосовно таких посягань виникає проблема їх кваліфікації - головним чином, чи можуть утворювати сукупність злочини, склади яких передбачені різними частинами однієї і тієї самої статті Особливої частини.
	Отже, встановлення того, що фактичні ознаки скоєної особою дії чи бездіяльності співпадають з ознаками відповідного складу злочину, означає,  що людина скоїла даний злочин і відповідно є умови кримінальної відповідальності за даний злочин. Лише за допомогою встановлення ознак складу злочину, можливо правильне вирішення питання про те, чи є, чи не є скоєне особою діяння умовою для кримінальної відповідальності. В цьому розумінні значення складу злочину полягає в тому, що він ( а точніше скоєне діяння, що попадає під його ознаки) є єдиною умовою відповідальності за кримінальним правом.
	Побудова складів злочинів підпорядкована певним закономірностям, які залежать від розташування елементів і ознак складу злочину між собою. Виходячи з цих закономірностей, прийнято виділяти види складів злочинів.
За ступенем суспільної небезпеки розрізняють такі види складів злочину:
	- основний;
	- кваліфікований;
	- особливо кваліфікований;
	- із пом'якшуючими обставинами.
	Основним (або простим) називають склад злочину певного виду без обтяжуючих (кваліфікуючих) та пом'якшуючих обставин. Законодавчо це викладено у частині першій відповідної статті Особливої частини КК України. Такими є, наприклад, склади злочинів, що описані у ч. 1 ст. 115 КК України (умисне вбивство), ч. 1 ст. 185 КК України (крадіжка).
	Кваліфікований склад злочину - це склад злочину з обтяжуючими обставинами (кваліфікуючими ознаками), тобто такими, що обтяжують покарання і впливають на кваліфікацію. Це, наприклад, склад злочину, що описано у ч. 2 ст. 115 КК України (умисне вбивство при обтяжуючих обставинах), ч. 2 ст. 186 КК України (грабіж, вчинений повторно). Обтяжуючі обставини П. С. Матишевський називає альтернативними і зазначає, що їх може бути одна або кілька. Частіше такий склад злочину описано в частині другій (третій, четвертій) тієї самої статті Особливої частини КК  України [72, с.91].
	Особливо кваліфікованим є склад злочину з особливо кваліфікуючими обставинами (ознаками). У такому складі міститься вказівка на обставини, що додають злочину особливої суспільної небезпеки. Такими є, наприклад, склади злочинів, що описані у частинах 3,4, 5 ст. 185 КК України (крадіжка, поєднана з проникненням у житло, інше приміщення чи сховище або що завдала значної шкоди потерпілому, вчинена у великих розмірах, вчинена в особливо великих розмірах або організованою групою осіб).	Склад злочину з пом'якшуючими обставинами (інколи його ще називають привілейованим, як, наприклад, 
П. С. Матишевський) - це склад злочину з обставинами (ознаками), що значною мірою знижують суспільну небезпеку даного виду злочину, тобто за його вчинення в законі значно знижено розмір покарання порівняно з покаранням за дії, описані щодо основного складу злочину [72, с.92].
	 До таких складів злочинів належать, зокрема, склади злочинів, описані у статтях 116-118 КК України: умисне вбивство, вчинене в стані сильного душевного хвилювання, умисне вбивство матір'ю своєї новонародженої дитини, умисне вбивство у випадку перевищення меж необхідної оборони або у разі перевищення заходів, необхідних для затримання злочинця.
 	При вчиненні злочину, передбаченого ст. 116 КК України, стан так званого фізіологічного афекту є пом'якшуючою обставиною у разі вчинення умисного вбивства, а сам злочин вважається привілейованим порівняно з убивством, яке визначено в ч. 1 ст. 115 КК України.
	Працюючи з матеріалами(джерелами), можна стверджувати що, елементи й ознаки утворюють склад злочину лише при певній їх сукупності. Відсутність хоча б одного з елементів складу злочину, чи його обов’язкової ознаки виключає можливість притягнення особи до кримінальної відповідальності за даний злочин. Коли говорять, що всі ознаки будь-якого складу включені в той чи інший кримінальний закон, то при цьому враховується, що ці ознаки зовні не завжди очевидні, бо вони певною мірою формалізовані і у самому тексті закону можуть зазначатися як безпосередньо, так і через систему юридичних понять і категорій.





	















1.3 Види складів злочину

	Виділення окремих видів складів злочинів має важливе значення для пізнання окремих складів злочинів і встановлення їх істотних ознак,  а в кінцевому підсумку - для точної кваліфікації злочину.
	У теорії кримінального права переважна більшість науковців виділяють два види складу злочину: фактичний і юридичний.
	У КК України склад злочину завжди викладається як склад конкретного злочину, і так само конкретно передбачаються ознаки складу. 	
	Такий склад конкретного злочину іноді іменують юридичним складом злочину. Але в одній статті Особливої частини КК України не завжди вказуються всі ознаки даного складу злочину, наприклад, у тексті статті може не бути спеціальної вказівки щодо суб’єкта злочину, досить часто немає прямої вказівки і на форму вини. Для встановлення повного комплексу і змісту ознак складу злочину необхідно враховувати не лише зміст конкретної норми Особливої частини КК України, а й положення його Загальної частини [59, с. 12].
	Фактичний же склад злочину включає як ознаки, що мають вагоме кримінально-правове значення (тому що відповідають названим у статтях кримінального закону ознакам), так і ознаки, що ні в якому разі не враховуються під час вирішення кримінально-правових питань.
	Усім відомо, що виділення окремих видів складів злочинів (їх класифікація) має важливе значення для пізнання окремих складів злочинів і встановлення їх істотних ознак, а в кінцевому підсумку - для точної кваліфікації злочину. Отже склади можна класифікувати за різними критеріями: за ступенем суспільної небезпечності; за структурою, тобто за способом описування ознак складу в законі; за особливістю законодавчого конструювання.
	Кримінально-правове значення виділення видів складів злочинів (їхня класифікація) полягає в тому, що:
	- з урахуванням виду складу злочину визначається, які ознаки є обов’язковими для певного складу;
	- вид складу злочину враховується у разі встановлення моменту закінчення відповідного посягання;
	- залежно від виду складу злочину визначають: охоплюється все скоєне однією кримінально-правовою нормою чи наявна сукупність злочинів, і, відповідно, чи потрібно ставити у вину особі дві або більше статей Особливої частини КК України [76, с. 91].
	Аналіз норм КК свідчить про те, що сформульовані у них склади конкретних злочинів за ступенем суспільної небезпеки можна поділити на такі види:
	- простий (іноді його називають “основний ”) склад злочину - він містить у собі ознаки злочину і не містить ні обставин, що пом’якшують, ні таких, що обтяжують (кваліфікуючих);
	- склад злочину з обставинами, що пом’якшують (так званий привілейований склад), що характеризуються обставинами, які значною мірою знижують суспільну небезпечність і караність певного виду злочину;
	- склад із кваліфікуючими ознаками, тобто з такими, які обтяжують відповідальність і впливають на кваліфікацію;
	- склад з особливо обтяжуючими (особливо кваліфікуючими) обставинами, тобто такими, які надають злочину особливу суспільну небезпечність.
	За характером структури складів, тобто за способом описування їх ознак безпосередньо в законі, усі вони можуть бути поділені на прості і складні. Так до простих складів відносять ті, які містять у собі ознаки одного суспільно небезпечного діяння, що посягає на один об’єкт. Складним є склад, законодавча конструкція якого ускладнена якими-небудь обставинами. Тому складними слід визнати склади з двома об’єктами (розбій ст. 187 КК України), із двома діями (самовільне присвоєння владних повноважень або звання службової особи, поєднане із вчиненням будь-яких суспільно небезпечних діянь ст. 353 КК України), із двома формами вини (умисне тяжке тілесне ушкодження, яке спричинило смерть потерпілого, ч. 2 ст. 121 КК України) [19]. До числа складних відносять також і альтернативні склади, об’єктивна сторона яких може виражатися в декількох діях чи способах дії або в різних.
	За особливістю конструкції розрізняють: злочини з формальним складом, злочини з матеріальним складом і злочини з усіченим складом.
	Таке конструювання ґрунтується на тому, що будь-який злочин у своєму розвитку може пройти низку стадій (етапів): готування, замах, закінчений злочин. Причому окремим видам злочинної діяльності властива винятково висока суспільна  небезпечність вже на ранніх стадіях її розвитку. Тому законодавець закріплює нерідко момент закінчення таких злочинів уже на стадії замаху чи навіть готування, не пов’язуючи закінчення злочину з фактом настання суспільно небезпечних наслідків.
	Злочинами з матеріальним складом вважають такі, при конструюванні об’єктивної сторони яких законодавець як обов’язкову ознаку передбачає певні суспільно небезпечні наслідки. У таких складах об’єктивна сторона отримує свій повний розвиток тільки за умови настання злочинних наслідків, і тільки з цього моменту злочин вважається закінченим. У злочинах із матеріальним складом потрібно обов’язково встановлювати причинний зв’язок між самим діянням і суспільно небезпечними наслідками, що настали. Прикладом злочину з матеріальним складом є вбивство, яке вважається закінченим тільки з моменту смерті потерпілого (ст. 115 КК України), сам по собі факт пострілу в жертву з метою її вбивства не утворює складу закінченого злочину, оскільки не настав передбачений законом наслідок - смерть іншої людини. Такі дії повинні кваліфікуватися лише як замах на вбивство (ст. ст.15, 115 КК України).
	Злочинами з формальним складом називають такі, що не включають суспільно-небезпечні наслідки, як обов’язкову ознаку об’єктивної сторони, а тому злочин вважається закінченим із моменту вчинення зазначеного у законі діяння. Наприклад, ч. 1 ст. 331 КК України встановлює відповідальність за незаконний перехід державного кордону. Цей злочин вважається закінченим із моменту  здійснення самого діяння (переходу), незалежно від можливих наслідків. 
	Злочини з формальним складом - це злочини, в яких суспільно небезпечні наслідки не є обов'язковою ознакою об'єктивної сторони. До таких злочинів належать, зокрема: державна зрада (ст. 111 КК України), підміна чужої дитини (ст. 148 КК України), порушення таємниці голосування (ст. 159 КК України), незаконне ввезення на територію України відходів і вторинної сировини (ст. 268 КК України), ввезення, виготовлення або розповсюдження товарів, що пропагують культ насильства й жорстокості (ст. 300 КК України), незаконна видача рецепта на право придбання наркотичних засобів або психотропних речовин (ст. 319 КК України), підроблення документів, печаток, штампів та бланків, їх збут, використання підроблених документів (ст. 358 КК України), пропозиція, обіцянка або надання неправомірної вигоди службової особі 
(ст. 369 КК України), самовільне залишення військової частини або місця служби (ст. 407 КК України). Такі злочини вважаються закінченими з моменту вчинення зазначених у законі дій.
	Різновидом злочинів із формальним складом визнаються так звані усічені склади злочинів, які через їх підвищену суспільну небезпеку визнаються закінченими на більш ранніх стадіях вчинення злочину: готування або замах. Момент закінчення злочину у таких складах переноситься на стадію попередньої злочинної діяльності.
	Злочини з усіченим складом - це такі, в яких момент закінчення злочину самим законом переноситься на стадію готування або на стадію замаху. Наприклад, за ст. 129 КК України відповідальність за погрозу вбивством настає з моменту самої погрози, а розбій вважається закінченим злочином із моменту нападу з метою заволодіння чужим майном (ст. 187 КК України).
	Термін "усічений", на думку П. С. Матишевського, є неприйнятним, усічених складів злочину не буває. Кожний склад злочину є "повним", він завжди наповнений своїми ознаками і має всі чотири елементи. Тому треба говорити не про "усічений склад злочину", а про особливий склад злочину. Особливість його полягає в тому, що він не має таких стадій злочинної діяльності, як готування до злочину та замах на злочин [72, с. 94].
	Також у кримінально-правовій літературі виділяють і формально-матеріальні склади злочинів, до яких С. Д. Шапченко відносить злочини, момент закінчення яких пов'язаний як з часом вчинення діяння, так і з часом настання передбачених у відповідній нормі наслідків. Типовим прикладом є особливо кваліфікований склад зґвалтування (ч. 4 ст. 152 КК).
 
РОЗДІЛ ІІ. ОБ’ЄКТИВНІ ОЗНАКИ СКЛАДУ ЗЛОЧИНУ

	2.1.Поняття та види об’єктів

	Кожен злочин завжди посягає на певний об'єкт, спричинює йому шкоду або створює загрозу заподіяння такої шкоди. Будучи одним із чотирьох елементів складу злочину, об'єкт злочину дає можливість визначити суспільно-політичну сутність злочину, з'ясувати його суспільно небезпечні наслідки.
	Правильне вирішення питання про об'єкт злочину має важливе теоретичне і практичне значення. Саме об'єкт дозволяє визначити соціальну сутність злочину, з'ясувати його суспільно небезпечні наслідки, сприяє правильній кваліфікації діяння, а також відмежуванню його від суміжних суспільно-небезпечних посягань. Об'єкт має істотне значення також для визначення самого поняття злочину, значною мірою впливає на зміст об'єктивних і суб'єктивних ознак злочину, є вихідним при кваліфікації злочинів, побудові системи Особливої частини КК. Усе це дозволяє зробити висновок, що проблема об'єкта злочину є однією з основних у науці кримінального права.
	 Суспільні відносини, на які посягають злочини і які є об'єктами таких злочинів, дуже різноманітні. Тому з'ясування усіх видів об'єктів та їх наукова класифікація є необхідними, адже вони сприяють більш повному розкриттю сутності, а також соціально-правової значущості об'єктів, дають змогу визначити їхній вплив на розвиток кримінального законодавства і вдосконалення практики його застосування [34, с.33].
	Під об'єктом злочину в різні часи і різними авторами розумілися:
суб'єктивні права особи;
норми права в їх реальному бутті;
цінності як умови здорового існування суспільства;
охоронювані нормами права життєві інтереси;
правові блага;
суспільні відносини;
конкретні відносини, речі та стани осіб чи речей;
матеріальні та нематеріальні цінності;
суспільні інтереси;
охоронювані кримінальним правом блага [106, с. 56-68]. 
	М. С. Таганцев, вважаючи об'єктом злочину юридичну норму в її реальному бутті, заперечував проти того, щоб вважати його об'єктом суб'єктивні права, як це робив А. Фейєрбах. Заподіяння шкоди володарю реального права, як писав М. С. Таганцев, є тільки засобом, а не суттю злочину. Воно відіграє в кримінальному праві роль другорядну, тому що суттю злочину є визначена рішучість волі порушити вимоги держави як охоронця панування права. Тому М. С. Таганцев зробив висновок, за яким визначаючи об'єктом злочину реальні блага чи інтереси, неможливо з'ясувати юридичну природу тих дій, які руйнують будь-які інтереси, але не вважаються протизаконними. [106, с. 56-68]
	Визнання норми права об'єктом злочину, на думку М. Й. Коржанського, некоректно, тому що, по-перше, злочин у деяких випадках посягає на такі суспільні відносини, які правом не регулюються (деякі статеві стосунки, громадський порядок тощо), і по-друге, суспільні відносини врегульовані нормами кримінального права, тобто кримінальні правовідносини не існують до моменту скоєння злочину, як не існує і об'єкта цього право відношення. Об'єкт злочину, навпаки, завжди існує до моменту скоєння на нього злочинного посягання і не залежить від останнього. Інше рішення (кримінально-правова норма охороняє об'єкт, якого не існує) призводить до абсурду [63, с. 14].
	Загальновизнано, що об'єктом злочину завжди є те благо, якому злочином завдається реальна шкода чи створюється загроза заподіяння такої шкоди. Важливо зазначити і те, що об'єктом будь-якого злочину є охоронювані законом про кримінальну відповідальність суспільні відносини. Висновок про те, що об'єктом злочину є суспільні відносини, ґрунтується і на чинному законодавстві. Однак у статтях КК України найчастіше містяться вказівки не на сам об'єкт злочину, а на окремі елементи охоронюваних законом суспільних відносин (наприклад, статті 185 – 190 КК України, 115 – 119 КК України) чи на різні правові норми, що регулюють відповідні суспільні відносини (наприклад, статті 208 КК України, 214 КК України та ін.). 
	Об'єктом злочинів є не будь-які суспільні відносини, а лише ті, які поставлені під охорону закону про кримінальну відповідальність. Тому не тільки безпосереднім і родовим, але й загальним об'єктом усіх злочинів є не вся сукупність суспільних відносин, а тільки ті із соціальне схвалених відносин, які законодавець поставив під охорону кримінального законодавства. Природно, що при цьому йдеться тільки про найважливіші, найзначущі для інтересів суспільства і держави суспільні відносини, яким злочинні посягання можуть завдати значної шкоди.
	Одже загальним об'єктом злочину є не постійна система суспільних відносин (раз і назавжди дана), а рухлива (змінювана), що залежить від закону про кримінальну відповідальність (наприклад, у зв'язку з криміналізацією чи декриміналізацією суспільне небезпечних діянь змінюється і вся система суспільних відносин, яка створює загальний об'єкт кримінально-правової охорони).
	Якщо дотримуватись позиції М. І. Бажанова та інших вчених, які традиційно розуміють під об'єктом будь-якого злочину охоронювані законом про кримінальну відповідальність суспільні відносини. Адже саме в них і через них відбуваються ті найважливіші суспільні цінності, інтереси, блага, які, як вважають інші науковці, становлять об'єкт злочинних посягань.
	Загальновизнаним є те, що суспільні відносини складаються з елементів якими є:
	- суб'єкти відносин (фізичні та юридичні особи, в тому числі об'єднання громадян, держава, народ);
	- предмет, з приводу якого виникають та існують відносини (матеріальні  і нематеріальні блага);
	- соціальний зв'язок, який існує між суб'єктами відносин і становить їх зміст (різні форми людської діяльності, характер соціального статусу громадян тощо) [ 31, с.69].
	Предметом суспільних відносин є все те, з приводу чого або у зв'язку з чим існують ці відносини. До предметів відносин належать майно, речі, матеріальні та духовні цінності, а також сама людина. Наприклад, в об'єкті такого злочину, як підміна чужої дитини (ст. 148 КК), остання є лише предметом відносин, що охороняються законом, а їх суб'єктами виступають батьки цієї дитини. Залежно від особливостей предмета всі суспільні відносини, як правило, поділяють на дві основні групи - матеріальні (предметом яких є майно, тварини, рослини тощо) та нематеріальні (державна влада, духовні блага тощо).
	Визнання суспільних відносин об'єктом злочину випливає із загального вчення про суспільну сутність і призначення кримінального права, яке покликане охороняти найцінніші соціальні здобутки - особу (як сукупність суспільних властивостей і ознак людини та громадянина), її життя, здоров'я, волю, недоторканність, власність та інші законні права й свободи. Об'єктом кримінально-правової охорони є також і громадський порядок, громадська безпека, довкілля, конституційний устрій України тощо. У ст. 1 КК України наводиться перелік найбільш важливих, найголовніших об'єктів, що перебувають під кримінально-правовою охороною. Проте повний і вичерпний перелік таких об'єктів міститься в Особливій частині цього Кодексу, де встановлюється і кримінальна відповідальність за конкретні посягання на них.
	Завдяки об'єкту як суспільним відносинам визначається небезпека протиправної поведінки особи, відокремлюється її соціальний зміст - суспільна небезпека. Ст. 11 КК України закріплює, що злочином є передбачене КК України суспільно небезпечне винне діяння (дія або бездіяльність), вчинене суб'єктом злочину. Отже, злочинним слід вважати все те, що посягає на суспільні відносини, які охороняються кримінальним законом. Якщо об'єктом кожного злочину є певні суспільні відносини, то неможливо водночас визнавати об'єктом окремих злочинів щось інше (майно, речі, предмети, норми права тощо). В іншому разі це може призвести до неправильної соціальної оцінки та юридичної кваліфікації злочину.
	За визначенням М. І. Хавронюка і М. І. Мельника, об'єкт злочину - це охоронювані кримінально-правовими нормами суспільні відносини та соціальні блага, на які посягає злочин [76, с. 13].
	На думку М. Й. Коржанського, об'єкт злочину - це суспільні відносини, що перебувають під охороною кримінального закону, шляхом зміни яких заподіюється соціально небезпечна шкода. Об'єкт злочину - це мішень, в яку націлений кожний злочин. Такою мішенню є суспільні відносини, порушенням яких заподіюється соціальна шкода. При цьому йдеться тільки про найважливіші, найбільш значущі для інтересів суспільства і держави відносини, яким злочинні посягання завдають або можуть завдати значної шкоди. Відносини, які не охоплено сферою правового регулювання (звичаєві, моральні, партійні тощо), а також правом заборонені (наприклад, відносини, що виникли внаслідок згоди між правопорушниками про вчинення злочину), не можуть бути об'єктом злочину. Суспільні відносини завжди мають об'єктивний характер, існують поза і незалежно від людської свідомості, а отже, і незалежно від самого кримінального закону, і є первинними щодо нього. Більше того, суспільні відносини є первинними щодо самого злочину. Оскільки злочин завжди посягає на об'єктивно існуючий об'єкт, певну реальність, то він не може завдати шкоди тому, чого немає в об'єктивній дійсності [63, с. 15].
	Отже, об'єктом будь-якого злочину, зрештою, завжди є об'єктивні відносини між людьми, які існують у суспільстві і охороняються законом про кримінальну відповідальність. Ці відносини досить різноманітні (економічні, соціальні, політичні й ін.) і регулюються в суспільстві різними соціальними нормами (нормами права, моралі, звичаями).
	Суспільні відносини, як об'єкт злочину, мають об'єктивний характер, тобто існують поза і незалежно від нашої свідомості, а значить, і незалежно від кримінального закону, і є первинними стосовно нього.
	Причинно-наслідковий зв'язок як ознака об’єктивної  сторони складу злочину, завжди існує між суспільно небезпечним діянням і його наслідками. 	Однак законодавець звертає увагу тільки на той причинно-наслідковий зв'язок, що є необхідним для визнання діяння злочинним і його кваліфікації. Тобто органи досудового слідства і суд у рамках своєї компетенції повинні встановлювати причинно-наслідковий зв'язок між суспільно небезпечним діянням і його суспільно небезпечними наслідками в тих випадках, коли ці наслідки безпосередньо зазначені або витікають зі змісту статті Особливої частини КК України [74, с.12 ].
	Отже, суспільні відносини, котрі виступають об'єктом злочину, є первинними не тільки щодо закону про кримінальну відповідальність, але й щодо самого злочину. Злочин завжди посягає на об'єктивно існуючий об'єкт, на певну реальність. Не можна посягати на те і завдавати шкоди тому, чого ще немає в об'єктивній реальності. Навіть більше, внаслідок злочинного посягання не тільки завдається реальної шкоди охоронюваним суспільним відносинам, але й, у свою чергу, створюються нові - кримінально-правові відносини. Ці відносини складаються вже між злочинцем і державою з приводу вчиненого ним злочину.
	Суспільні відносини - це завжди певна поведінка особи, сукупність різноманітних видів поведінки, тобто суспільні відносини складаються з дій особи. Соціальна поведінка одного суб'єкта відносин забезпечує певний стан іншого суб'єкта відносин. Характер та спрямованість суспільної поведінки особи не байдужі для суспільства та окремих його членів. Суспільство зацікавлене в соціально корисній поведінці особи, спрямованість якої визначається видом суспільних відносин та закріплюється в соціальній нормі. Суспільні відносини завжди включають в себе оціночний характер.
	Змістом суспільних відносин є можлива, необхідна, заборонена поведінка суб'єктів відносин, забезпечений суспільством їх соціальний стан. Ці соціальні можливості розподіляються між учасниками відносин таким чином, що одна сторона (індивід, група, клас, суспільство) визнається зобов'язаною до певної поведінки, до задоволення вимог іншої сторони. Вимоги однієї сторони завжди викликають відповідні обов'язки з боку іншої сторони [62, с. 31].
	Останнім часом у кримінально-правовій науці поставлено під сумнів визнання об'єктом злочину суспільних відносин і запропоновано замість цього інше - соціальні цінності. Такий аксіологічний підхід до об'єкта випливає насамперед із положень Конституції України (ст. 3), в якій найвищою соціальною цінністю визнаються людина, її життя й здоров'я, честь і гідність, недоторканність і безпека. На цій підставі поняття "соціальні цінності" про-понується автоматично та беззаперечно перенести на ґрунт кримінального права.
	Таким чином, об'єктом злочину є ті суспільні відносини, на які посягає злочин, завдаючи їм певної шкоди, і які поставлені під охорону закону про кримінальну відповідальність.
	Для правильного з'ясування сутності об'єкта злочину і "механізму" злочинного посягання на нього важливо визначити структуру суспільних відносин і взаємодію між різними елементами їх складових частин.
	Правильне встановлення об'єкта злочину має важливе теоретичне та практичне значення. Саме об'єкт суттєво сприяє визначенню поняття злочину, його соціальної сутності, значною мірою впливає на зміст об'єктивних і суб'єктивних ознак злочинів, є провідним критерієм для класифікації злочинів, а також для побудови системи Особливої частини КК. Завдяки об'єктові з'ясовуються характер і ступінь суспільної небезпеки злочину, вирішується питання про правильну кваліфікацію діяння, а також про його відмежування від суміжних суспільно небезпечних посягань. Усе це дає змогу дійти висновку, що вчення про об'єкт злочину є одним із ключових у кримінально-правовій науці.
	Соціальний зв'язок як зміст суспільних відносин - це певна взаємодія, певний взаємозв'язок суб'єктів цих відносин. Соціальний зв'язок завжди виникає та існує з приводу конкретного предмета суспільних відносин, а тому йому властивий предметний характер. Так само, як і суспільні відносини, соціальний зв'язок має об'єктивний прояв, тобто існує у реальній дійсності [20, с. 102].
	П. С. Матишевський об'єктом злочину вважає соціальні цінності, і тому виділяє такі структурні частини цих цінностей:
	- суб'єкти суспільних відносин;
	- блага, що належать цим суб'єктам;
	- предмети, залучені до сфери цих відносин [72, с. 98].
	Блага - це те, що задовольняє потреби людей, відповідає їхнім інтересам і цілям. Цю групу цінностей можна класифікувати таким чином:
	- блага як природна невід'ємна цінність людини;
	- блага, якими людина наділена як член суспільства;
	- суспільні блага (тобто цінності, якими наділені суспільні або державні органи, держава в цілому).
	До благ як природної невід'ємної цінності людини належать такі найважливіші цінності, як життя, здоров'я, честь і гідність людини.
	До благ, якими людина наділена як член суспільства, зокрема, належать права людини на власність, житло, виборчі, трудові права тощо. Можливі також злочинні посягання на свободи людини (світогляду та віросповідання, вибору місця перебування, роду діяльності тощо).
	Суспільними благами можуть бути права та інтереси суспільства, держави або їхніх структур. Різні реальні права цих суб'єктів суспільних відносин встановлено певними уповноваженими нормами. У разі вчинення злочинів, що порушують ті чи інші права, ці права не змінюються, але суб'єкт позбавляється можливості ними користуватися.
	Структура об'єкта злочину - це складніше утворення, ніж те, що зазвичай описано в юридичній літературі. Для того, щоб правильно зрозуміти її роль у визначенні змісту і конструкції складу злочину, необхідно врахувати, що вона складається з двох підсистем, одну з яких становлять суспільні відносини, які охороняються і захищаються кримінальним правом (власність, відносини, які виражають інтереси державної влади, державної служби тощо), іншу - суспільні відносини, які захищають перші відносини. Наприклад, якщо представити в якості суспільних відносин, які захищаються, власність, тоді суспільні відносини, що їх охороняють, матимуть такий вигляд: її об'єктом є власність особи на конкретне майно, суб'єктами - з одного боку, держава, з іншого - особи, які не є власниками цього майна, а змістом - потреба держави забезпечити безпеку зазначеної власності і необхідність для осіб, які не є власниками майна, утриматися від її порушення. Правовий зміст цих суспільних відносин виражатиметься в праві держави вимагати недоторканність чужої власності і покарання її порушників і в обов'язку їх зазнавати покарання, передбачене законом за вчинений злочин [64, с. 43]. 
	Тому суспільні відносини, що охороняють, мають фактичний і правовий зміст. Останній виникає в момент набрання чинності законом, який встановлює кримінальну відповідальність за конкретний злочин, і закінчується після його скасування.
	У вітчизняній науці кримінального права найбільш прийнятною вважається триступенева класифікація об'єктів злочинів "по вертикалі", згідно з якою розрізняють такі види об'єктів злочину:
	- загальний;
	- родовий;
	- безпосередній 
	На думку С. Склярова, вся сукупність охоронюваних кримінальним законом суспільних відносин, її окремі групи та конкретні суспільні відносини повною мірою відповідають взаємовідносинам філософських категорій "загального", "особливого" (спеціального) та "окремого" (конкретного) [93, с. 43]. 
	Загальний об'єкт злочину відповідає філософській категорії загального, родовий об'єкт - особливого, видовий - окремого. Безпосередній об'єкт - це лише поодинокий випадок прояву буття окремого виду суспільних відносин. 	Загальний об'єкт злочину об'єднує систему окремих суспільних відносин, які охороняються кримінальним законом. 
	Загальний об'єкт. Вся сукупність суспільних відносин, які охороняються кримінальним законом (конституційний лад, економічна система, громадська безпека, правопорядок у цілому то що), утворює загальний об'єкт посягань. При цьому загальний об'єкт - це не вся система суспільних відносин, це навіть не вся система відносин, які регулюються правом (правопорядок). 
	Загальний об'єкт - це сукупність тільки тих суспільних відносин, які взяті під охорону кримінального закону, тобто це система об'єктів кримінально-правової охорони. До цієї системи належать суспільні відносини різних рівнів: життя, здоров'я та інші інтереси особи, національна безпека, власність, сфера господарської діяльності, громадська безпека, нормальна діяльність органів державної влади тощо.
	Загальний об'єкт злочину охоплює відносини між державами (мирне співіснування), загальні відносини даного суспільного та державного устрою (державна система господарювання) і окремі суспільні відносини (честь, гідність, життя, особиста безпека тощо). Кожний з цих рівнів визначається ступенем спільності суспільних інтересів, які відображаються у відповідних суспільних відносинах.
	Значення загального об'єкта злочину як ознаки полягає в тому, що її (ознаку) потрібно окремо встановлювати в ході кримінально-правової кваліфікації, відсутність якої свідчить про відсутність усього складу злочину [77, с. 114-118].
	Встановлення загального об'єкта дає змогу в цілому зорієнтуватися, чи перебуває діяння у сфері кримінально-правової регламентації; встановлення родового об'єкта зазвичай дає можливість знайти розділ Особливої частини, де передбачено відповідальність за скоєне; встановлення ж безпосереднього об'єкта дозволяє ще точніше визначити, за якою статтею КК України слід кваліфікувати скоєне. 
	Якщо виходити з того, що кожний злочин має безпосередній об'єкт, який притаманний лише йому, а в КК України немає кількох злочинів, які посягають на один і той самий об'єкт, то встановлення безпосереднього об'єкта було б цілком достатньо для здійснення кримінально-правової кваліфікації. 	Під родовим об'єктом злочину розуміють окрему групу однорідних або тотожних суспільних відносин, що утворюють певну сферу суспільного існування. Родовий об'єкт злочинів найчастіше зазначається у назві розділу Особливої частини КК, наприклад, розділ XVIII названо "Злочини проти правосуддя", родовим об'єктом яких є саме ці соціальні цінності, тобто такий стан суспільних відносин, який забезпечує впорядковані відповідно до чинного законодавства відносини у сфері здійснення правосуддя. Іноді родовий об'єкт злочину вказано в самій нормі Закону.
	Родовий об'єкт відображає характер і ступінь суспільної небезпеки окремої групи злочинів, через що є своєрідним критерієм об'єднання окремих злочинів у групи та подальшого розташування таких груп в Особливій частині КК України. Родовим об'єктом є саме ці суспільні відносини, тобто такий їхній стан, який забезпечує встановлений у державі порядок господарювання. Іноді родовий об'єкт злочину вказується в самій кримінально-правовій нормі. 	Так, у ст. 401 КК України (поняття військового злочину) як родовий об'єкт військових злочинів зазначається встановлений порядок несення або проходження військової служби. Якщо родовий об'єкт злочину дає можливість установити групову належність конкретного діяння, індивідуальні його ознаки визначаються безпосереднім об'єктом посягання. Тому під безпосереднім об'єктом розуміють соціальні цінності, на які посягає конкретна злочинна дія або бездіяльність. Від об'єкта як елемента складу злочину безпосередній об'єкт відрізняється тим, що його компонентами є лише суб'єкти та блага.
	Безпосереднім об'єктом злочину є ті суспільні відносини, на які посягає конкретний злочин і яким він заподіює шкоду. Так, безпосереднім об'єктом у вбивстві є життя конкретної особи, у разі викрадення майна - державна, колективна або приватна власність (власність конкретної особи), при хуліганстві - громадський порядок у конкретному місці (кафе, на стадіоні, у кінотеатрі тощо).
	Безпосередній об'єкт є обов'язковою (конструктивною) ознакою будь-якого складу злочину. Без його точного встановлення суттєво ускладнюється або унеможливлюється здійснення правильної кваліфікації діяння.
	На думку П. С. Матишевського, безпосередній об'єкт злочину є конструктивною (обов'язковою) ознакою будь-якого складу злочину. Його точне встановлення при кваліфікації діяння обов'язкове. З урахуванням безпосереднього об'єкта можна розмежовувати й суміжні склади злочинів. Наприклад, дуже схожі такі злочини, як терористичний акт (ст. 258 КК України) та масові заворушення (ст. 294 КК України), але безпосередні об'єкти цих злочинів різні. 	Об'єктом терористичного акту є основи громадської безпеки, а масові заворушення посягають на громадський порядок [72, с. 103].
	На думку М. Й. Коржанського, безпосереднім об'єктом злочину може бути здійснення: а) соціальних можливостей певної поведінки або б) соціальних можливостей певного стану учасника суспільних відносин. У такому вигляді безпосередній та видовий об'єкти посягання можуть бути визначеними у будь-якому злочинному діянні.
	Безпосередній об'єкт злочину поділяють на основний, додатковий та факультативний. 
	Основний (головний) безпосередній об'єкт - це ті суспільні відносини, посягання на які становить суспільну сутність злочину та заради охорони яких законодавець створив відповідну кримінально-правову норму. Завдяки основному безпосередньому об'єкту визначається місце злочину в системі Особливої частини КК.
	Додатковим безпосереднім об'єктом є ті суспільні відносини, яким заподіюється або стосовно яких виникає загроза заподіяння шкоди поряд з основним об'єктом. 
	Наприклад, у разі розбою (ст. 187 КК України) основним безпосереднім об'єктом є право власності, а додатковим - життя чи здоров'я особи. Наявність додаткового безпосереднього об'єкта нерідко дає можливість відмежувати один злочин від іншого, правильно кваліфікувати вчинене діяння.
	Розрізняють додатковий необхідний (обов'язковий) безпосередній об'єкт і додатковий факультативний (необов'язковий) безпосередній об'єкт. 
	Додатковий необхідний об'єкт злочину - це суспільні відносини, яким при вчиненні даного злочину завжди спричинюється шкода (наприклад, у складі необережного знищення або пошкодження майна (ст. 196 КК України) основним безпосереднім об'єктом є власність, а додатковим необхідним - життя або здоров'я особи). Додатковий факультативний об'єкт злочину - це ті суспільні відносини, яким при вчиненні даного злочину в одному випадку заподіюється шкода, а в іншому - завдання шкоди цим відносинам не відбувається (наприклад, здоров'я у разі вчинення зґвалтування - ч. 1 ст. 152 КК України).
	Основним об'єктом є найбільш цінне, з точки зору суспільних інтересів, соціальне благо з усіх, яким завдано шкоду певним злочином. Головний об'єкт має бути визначальним для класифікації діяння і для вибору місця конкретної кримінально-правової норми в системі законодавства.
	Додатковим безпосереднім об'єктом злочину є ті суспільні відносини, які не становлять сутності даного злочину, але цим злочином порушуються або потрапляють під загрозу порушення поряд з головним об'єктом. 
	Таким є, наприклад, здоров'я у разі розбою, життя чи здоров'я у випадку терористичного акту, відносини власності за наявності диверсії та ін. Характерною особливістю додаткового об'єкта є те, що здебільшого він є самостійним об'єктом і завжди потребує кримінально-правової охорони [49, с. 53].
	Факультативним безпосереднім об'єктом злочину визнаються ті суспільні відносини, які даний злочин в одних випадках порушує, а в інших цього не відбувається. Наприклад, у разі скоєння хуліганства, в одних випадках заподіюється шкода і здоров'ю особи, і відносинам власності, а в інших матеріальна шкода не заподіюється.
	Розглянуті види класифікації об'єктів злочину не вичерпують усіх можливих видів їх класифікації.
	Підсумовуючи все вищевикладене, можна дійти висновку, який зробив М. Й. Коржанський про те, що об'єктом злочину є забезпечена суспільством, відповідна його інтересам поведінка або стан суб'єктів суспільних відносин [63, с. 56].
	Тому об'єкт злочину в кримінальному праві й законодавстві можна визначити як забезпечену суспільством суб'єктам суспільних відносин можливість відповідної інтересам суспільства поведінки його членів, груп, класів або їхнього стану. Ця можливість певної поведінки або стану є змістом, осередком суспільних відносин і головною ознакою об'єкта злочину
	Іншими словами, об'єктом кримінально-правової охорони є фактична поведінка або стан учасників суспільного життя, за яких реалізуються суспільні інтереси [80, с. 155].





2.2 Предмет злочину та безпредметні злочини

	Розглянемо що ж є предметом злочину. Поряд з предметом суспільних відносин необхідно виокремлювати і предмет злочину як самостійну ознаку складу злочину. Предмет суспільних відносин і предмет злочину - це різні правові явища. Предмет відносин - це структурний елемент суспільних відносин. Предмет злочину, що існує поряд з об'єктом, є самостійною факультативною ознакою складу злочину. Кожний з цих предметів наділений своїми, властивими тільки йому ознаками, виконує свою соціальну роль, а також має різне правове призначення.
	В Українській кримінально-правовій літературі існує точка зору, зокрема Т.М. Приходько вважає, що предмет злочину є ознакою складу злочину, який містить специфічну інформацію, необхідну для правової оцінки злочину. У деяких випадках він виступає обов'язковою (конструктивною) ознакою об'єкта злочину певного виду [88]. З цього приводу зауважимо, що предмет злочину не може претендувати на роль самостійної ознаки складу злочину, оскільки склад злочину є сукупністю його обов'язкових елементів (об'єкта, об'єктивної сторони, суб'єктивної сторони і суб'єкта злочину). Відсутність хоча б одного з цих елементів унеможливлює склад злочину і, отже, кримінальну відповідальність. Предмет же притаманний не кожному злочину, є не обов'язковим, а факультативним стосовно загального поняття складу злочину. Злочини, які мають свій предмет, називаються предметними злочинами.
	Предмет злочину інколи помилково ототожнюють з об'єктом злочину. Предмет злочину має велике значення і при кваліфікації злочину і при визначенні покарання судом. Предмет злочину не слід змішувати з знаряддям або засобом скоєння злочину. Знаряддя або засоби злочину - це ті предмети, які використовуються злочинцем при вчиненні злочину (вогнепальна зброя чи отрута при вбивстві; лом, відмички при крадіжці; фарби,папір при фальшуванні грошей). Не кожний злочин має предмет. Образа, державна зрада і інші подібні злочинні посягання не мають предмета злочину.
	Одже предмет злочину це будь-які речі матеріального світу, з певними властивостями яких закон про кримінальну відповідальність пов'язує наявність у діях особи ознак конкретного складу злочину. Отже до предмета злочину необхідно відносити тільки певні речі, а не будь-які інші цінності. Таке рішення обумовлене тим, що законодавець, описуючи той чи інший злочин, найчастіше вказує саме на конкретні речі, а точніше, їхні ознаки, властивості.  Оскільки ж предметом злочину може виступати лише певна річ, то предмет завжди є речовою (матеріальною) ознакою злочину. Крім того, предмет злочину - це така ознака складу злочину, яка названа безпосередньо в самому законі. У цьому разі він є обов'язковою ознакою складу злочину.
	Проте законодавець, далеко не завжди вказує на предмет як ознаку конкретного злочину. У разі, коли на нього немає вказівки безпосередньо в самому кримінальному законі, предмет не є ознакою складу злочину, і, навпаки,
тоді, коли він зазначений у самому законі, злочин є предметним і для його правильної кваліфікації повинен бути встановлений конкретний предмет злочину. Більше того, в разі, коли предмет є обов'язковою ознакою, саме він найчастіше встановлюється раніше за все, і нерідко за допомогою отриманих про нього даних з'ясовується решта ознак складу злочину. Наприклад, при вирішенні питання про кваліфікацію дій осіб, які виготовили з метою збуту підроблену національну валюту України (ст. 199 КК України), передусім з'ясовують, чи мають підроблені банкноти або металева монета ті ознаки, які повинні бути притаманними предмету злочину (ці грошові знаки мають знаходитися в обігу,їм властива велика ступінь схожості зі справжніми тощо).
	Є. В. Лащук вдосконалив визначення поняття предмета злочину як факультативної ознаки об'єкта злочину, що виявляється у матеріальних цінностях (які людина може сприймати органами чуття чи фіксувати спеціальними технічними засобами), з приводу яких та (або) шляхом безпосереднього впливу, на які вчинюється злочинне діяння.
	Є. В. Лащук, на відміну від традиційного бачення місця предмета у складі злочину (як його факультативної ознаки), вважає за необхідне бачити предмет злочину факультативною ознакою об'єкта злочину. Місце предмета злочину автором визначено не у структурі суспільних відносин, а поряд з ними,- як самостійне юридичне поняття, що має здебільшого однорідні з предметом суспільних відносин властивості [69, с. 4].
	Є. В. Лащук розробив правила визначення предмета злочину, а саме:
предмет злочину - це матеріальні цінності, що фіксуються органами чуття людини або спеціальними технічними засобами; [69, с.9]
	- предмет злочину є складовою об'єкта злочину та нерозривно пов'язаний із суспільними відносинами, які охороняються кримінальним законом;
	- предмет злочину пов'язаний з об'єктивною стороною - з приводу предмета та (чи) шляхом безпосереднього впливу на нього вчинюються злочинні діяння, а також предмет відрізняється від "активних" ознак - знарядь і засобів вчинення злочину своєю "пасивністю" і зв'язком з об'єктом злочину;
	- предмет злочину пов’язаний з метою злочинця певним чином на нього вплинути (саме з приводу цього предмета вчинюється злочин);
	- предмет злочину є факультативною ознакою об'єкта злочину (якщо він визначений у законі або логічно випливає з його змісту, - предмет стає обов'язковою ознакою конкретного складу злочину) [66, с. 9].
	За визначенням В. Я. Тація, предмет злочину як самостійна ознака його складу - це будь-які речі матеріального світу, з певними якостями яких закон пов'язує наявність у діях особи ознак складу злочину. Тому до предмета злочину необхідно відносити лише визначені речі, оскільки законодавець, описуючи той чи інший злочин вказує саме на ознаки і якості визначених речей. Через те, що предметом злочину може бути лише визначена річ, він завжди є речовою (матеріальною) ознакою злочину [98, с. 55].
	Таким чином, предмет злочину є факультативним елементом складу злочину, який при цьому виявляється не в усіх злочинах. Наприклад, у крадіжки об'єктом злочину є право власності, а предметом - майно, речі, інші цінності; при незаконному носінні зброї об'єктом злочину є громадська безпека, а предметом - зброя. 
	Проблема предмета злочину в науці кримінального права є однією з найбільш суперечливих та маловивчених. Положення про предмет злочину розглядалися переважно в зв'язку з розмежуваннями його від об'єкта злочину. Між тим, значення предмета злочину як самостійної ознаки складу злочину та його роль у механізмі заподіяння шкоди у сфері певних суспільних відносин, у виявленні об'єкта посягання і кваліфікації діяння має важливе самостійне теоретичне та практичне значення.
	Але предмет відсутній у таких злочинах як, наприклад, умисне легке тілесне ушкодження (ст. 125 КК України), ухилення від призову за мобілізацією (ст. 336 КК України). 
	Предметом злочину слід вважати, на думку М. Й. Коржанського, конкретний матеріальний об'єкт, в якому виявляються певні сторони, властивості суспільних відносин (об'єкта злочину), шляхом фізичного чи психічного виливу на який заподіюється соціально небезпечна шкода у сфері суспільних відносин [63, с. 73].
	Перш за все предмет злочину перебуває у взаємозв'язку з дією. Злочинне діяння у вигляді жестів, погроз, нападу, образи, розкрадання і деяких інших його різновидів полягає у психологічному чи фізичному впливу на предмет злочину. 
	Цей вплив, що становить сутність, основу зовнішніх проявів таких злочинів, є сполучною ланкою між об'єктом злочину і об'єктивною стороною, і його наслідки належать одночасно і до дії, і до об'єкта.
	Саме взаємодія дії та її спрямованості на предмет злочину створює підстави для визнання дії злочином. Але це не стосується злочинів, які умовно можна назвати безпредметними. Бездіяльність здебільшого саме означає, що суб'єкт не здійснює певного впливу на матеріальний об'єкт, хоча за законом він зобов'язаний це зробити.
	Розв'язання проблеми предмета злочину, на думку В. Я. Тація, має базуватися на тому, що предмет злочину і предмет суспільних відносин - неоднакові поняття. Необхідно розрізняти предмет як структурний елемент суспільних відносин і предмет злочину як існуючу поряд з об'єктом самостійну факультативну ознаку складу злочину. Кожний з них наділений особливою соціальною роллю та виконує свою правову функцію [98, c 51-52].
	Пленум Верховного Суду України у своїх постановах часто визначає предмет посягань конкретного злочину, зокрема, відповідно до п. 2 Постанови Пленуму Верховного Суду України від 06.11.2009 р. № 10, предметом злочинів проти власності є майно, яке має певну вартість і є чужим для винної особи: "речі (рухомі й нерухомі), грошові кошти, цінні метали, цінні папери тощо, а також право на майно та дії майнового характеру, електрична та теплова енергія;" [18].
	Усе розмаїття поглядів на співвідношення предмета і об'єкта злочину можна звести до двох точок зору. Прихильники однієї з них вважають, що безпосередній об'єкт і є предметом злочину. 
Різниця між об'єктом і предметом злочину полягає ще і в тому, що злочинне посягання завжди завдає шкоди об'єкту, тоді як предмет злочину загалом не пошкоджується. Здебільшого заподіяна предмету посягання шкода може бути усунена чи відшкодована.
	Предмети злочину не можна ототожнювати з об'єктом, тому що предмети є матеріальним виразом суспільних відносин, певних їхніх сторін та властивостей. Речі не існують за межами відносин і їх не можна ізолювати від відносин. Предмет злочину і є складовою частиною об'єкта, і у кожному новому злочині предмет набирає нового вигляду, набуває нових ознак, якими його наділяє законодавець, конструюючи той чи інший склад злочину, а тому його не можна змішувати і ототожнювати з об'єктом, оскільки предмет злочину є самостійним певним юридичним поняттям.
	Важливе практичне значення для визначення предмета злочину має відмежування його від засобів, знарядь скоєння злочину, тому що одна й та сама матеріальна річ може бути і предметом, і засобом, і знаряддям скоєння злочину (наприклад, зброя, документи, транспортні засоби, інвентар тощо). 
	Грищук В.К. дає наступне визначення. "Предмет складу злочину - це вид предмета суспільних відносин, що являє собою визначені забороною нормою закону України про кримінальну відповідальність (КК України) речі матеріального світу, які піддаються безпосередньому злочинному впливові або у зв’язку з якими вчиняються злочини." [49, с.174].
	Проблема предмета злочину в науці кримінального права є однією з найбільш суперечливих та маловивчених. Положення про предмет злочину розглядалися переважно в зв'язку з розмежуваннями його від об'єкта злочину. 
	Між тим, значення предмета злочину як самостійної ознаки складу злочину та його роль у механізмі заподіяння шкоди у сфері певних суспільних відносин, у виявленні об'єкта посягання і кваліфікації діяння має важливе самостійне теоретичне та практичне значення.
Існує багато визначень поняття предмета злочину. Далі наведено основні з цих визначень.
	На думку В. М. Кудрявцева, предметом злочину можуть бути суб'єкти суспільних відносин, речі як джерело суспільних відносин та дії учасників суспільних відносин [66, с. 52].
	За визначенням П. С. Матишевського, предметом злочину є речі, певні цінності матеріального світу, діючи на які особа посягає на блага, що належать суб'єктам суспільних відносин [72, с. 104].
	Як вважав М. Й. Коржанський, не можуть бути віднесені до предмета злочину інтереси як усвідомлені потреби в певних матеріальних чи нематеріальних цінностях, на які спрямоване діяння. Предметом злочину можуть бути тільки матеріальні цінності, через які чи з приводу яких скоюють злочин [63, с. 73].
	Предметом злочину слід вважати, на думку М. Й. Коржанського, конкретний матеріальний об'єкт, в якому виявляються певні сторони, властивості суспільних відносин (об'єкта злочину), шляхом фізичного чи психічного виливу на який заподіюється соціально небезпечна шкода у сфері суспільних відносин [63, с. 73].
	Грищук В.К. наводить способи визначення в законі України про Кримінальну відповідальність (КК України) предмета складу злочину.
	- В нормі закону України про кримінальну відповідальність (КК України) чітко визначено предмет складу злочину. Наприклад, Державний прапор України, державне пробірне клеймо ( ст. ст. 217, 339 КК України).
	- В нормі закону України про кримінальну відповідальність (КК України) визначено чіткий перелік предметів даного складу злочину. Наприклад, залізничний рухомий склад, повітряне чи річкове судно; снотворний мак чи конопля (ст. ст. 278, 310 КК України).
	- В нормі закону України про кримінальну відповідальність (КК України) визначено приблизний перелік предметів складу злочину. Наприклад, алкогольні напої, тютюнові вироби, інші підакцизні товари, податки, збори, інші обов’язкові платежі. (ст. ст. 204, 212 КК України).
	- В нормі закону України про кримінальну відповідальність (КК України) визначено родове поняття предмета складу злочину, зміст якого визначається судовою практикою. Наприклад, майно, товари, що пропагують культ насильства і жорстокості; хабар (ст. ст. 185, 186, 187, 300, 368, 369 КК України) [49, с.174].
	Грищук В.К. також наводить способи злочинного впливу на предмет складу злочину.
	- Знищення, пошкодження чи погіршення якості предмета складу злочину. Наприклад, ст. ст. 113, 178, 179, 194, 195, 196, 225, 226, 239, 241, 243, 245, 248, 290, 298, 347, 352, 360, 378 КК України.
 	- Виготовлення, посів, вирощування, підроблення або покращення якості предмета складу злочину. Наприклад, ст. ст.  199, 204, 215, 216, 217, 224, 263, 300, 301, 307, 309, 310, 311, 321 КК України.
	- Заволодіння, привласнення, приватизація, одержання, користування, використання предмета складу злочину. Наприклад, ст. ст. 185, 186, 187, 190, 191, 193, 210, 241, 229, 262, 265, 267,  278, 289, 368 КК України.
	- Переміщення, перевезення, ввезення, пересилання, зберігання, приховування предмета складу злочину. Наприклад, ст. ст. 198, 199, 201, 204, 223, 224, 227, 267, 268, 269, 287, 300, 301, 305, 307, 309, 388 КК України.
	- Дача, продаж, відчуження, збут, витрата, розтрата, випуск, ухилення від обов’язкової здачі предмета складу злочину. Наприклад, ст. ст. 191, 204, 214, 217, 221, 223, 227, 234, 318, 321, 329, 413 КК України.
	- Погроза вчинити незаконні дії, заклики до вчинення незаконних дій щодо предмета складу  злочину. Наприклад, ст. ст. 195, 266, 295, 350, 355, 377, 398, 405 КК України.
	- Інші способи злочинного впливу на предмет складу  злочину [49, с.175-176].
	До того ж на мій погляд  Грищук В.К. дає дуже глибоке визначення кримінально правового значення предмету складу злочину, на його думку встановлення ознак предмета  складу злочину дозволяє відмежувати злочин від інших правопорушень. Наприклад, контрабанди як злочину (ст. 201 КК України) від контрабанди як адміністративного правопорушення [49, c. 174].
	Встановлення ознак предмета складу злочину дозволяє відмежувати суміжні злочини. Наприклад, викрадення зброї від крадіжки майна (ст. 185 і 262 КК України).
	Крім вище вказаного, встановлення ознак предмета складу злочину забезпечує правильну кваліфікацію злочинного діяння за відповідною статтею закону України про кримінальну відповідальність (КК України). 
	Отже, у зв'язку з викладеним виникає питання про місце предмета в складі конкретного злочину. Вважається, що предмет злочину не може претендувати на роль самостійної ознаки складу злочину. Таке рішення викликане тим, що склад злочину являє собою сукупність його обов'язкових елементів (об'єкта, об'єктивної сторони, суб'єктивної сторони і суб'єкта злочину). Відсутність хоча б одного з цих елементів виключає склад злочину і, отже, кримінальну відповідальність. Предмет же злочину, як уже зазначалося, є не обов'язковим, а факультативним стосовно загального поняття складу злочину. Отже, його можна називати лише ознакою, а не елементом складу злочину.
	Слід мати на увазі, що предмет злочину як самостійна ознака злочину
завжди існує поряд з об'єктом. Саме об'єкт і предмет у сукупності утворюють
самостійний елемент складу злочину. Однак, якщо об'єкт злочину є обов'язковою ознакою складу злочину, то предмет - факультативною. Предмет відрізняється від об'єкта ще й тим, що йому не завжди завдають шкоди.

2.3 Поняття і значення об’єктивної сторони

	Злочин, як і будь-який акт людської поведінки, є психофізичною єдністю зовнішньої (фізичної) та внутрішньої (психічної) сторін діяння. Зовнішня сторона забезпечує прояв людської поведінки в об'єктивній дійсності у формі дії або бездіяльності, спрямованої на зміну соціального середовища. Внутрішня - це психічні процеси, які відбуваються у свідомості людини, характеризують її волю і детермінують поведінку. Ознаки, притаманні зовнішній стороні, належать до ознак об'єктивної сторони.
	Кримінальне законодавство України встановлює кримінальну відповідальність тільки за конкретні суспільне небезпечні винні діяння (дію або
бездіяльність), передбачені законом як злочин (ч. 1 ст. 2, ч. 1 ст. 11 КК України). Як і будь-який акт вольової поведінки людини, злочин являє собою єдність його зовнішніх (об'єктивних) і внутрішніх (суб'єктивних) властивостей і ознак. Зовнішня сторона злочину утворює його об'єктивну сторону, а внутрішня - його
суб'єктивну сторону.
	Визнаючи нерозривний зв'язок об'єктивних і суб'єктивних ознак злочину, наука кримінального права в той же час вивчає їх окремо, що необхідно для їх більш глибокого розуміння. Такий підхід дозволяє глибше пізнати об'єктивну і суб'єктивну сторони злочину, що складають у реальній дійсності єдиний і неподільний акт злочинної поведінки.
	Об'єктивна сторона складу злочину - це сукупність передбачених законом про кримінальну відповідальність ознак, що характеризують зовнішній прояв суспільно небезпечного діяння, що посягає на об'єкти кримінально-правової охорони, а також об'єктивні умови цього посягання.
	Основні ознаки об'єктивної сторони зазначаються в диспозиціях статей Особливої частини КК України. Наприклад, зґвалтування - у статевих зносинах із застосуванням фізичного насильства, погрози його застосування або з використанням безпорадного стану потерпілої особи (ст. 152 КК України); шахрайство - у заволодінні чужим майном або придбанні права на майно шляхом обману чи зловживання довірою (ст. 190 КК України). Тому сутність названих та інших злочинів взагалі полягає в суспільно небезпечному діянні, яке є основною ознакою об'єктивної сторони.
	Об'єктивна сторона складу злочину може складатися з одноактного діяння, декількох діянь, тривати значний проміжок часу, характеризуватися іншими ознаками.
	Грищук В.К. наводить найбільш поширені концепції поняття об’єктивної сторони злочину в сучасній науці кримінального права:
	- Об’єктивна сторона складу злочину - сукупність закріплених в кримінальному законі ознак, котрі характеризують зовнішню сторону злочину і з позиції законодавця є необхідними і достатніми для притягнення винного до кримінальної відповідальності.
	- Об’єктивна сторона складу злочину - це сукупність передбачених законом ознак, що характеризують зовнішню сторону суспільно небезпечної поведінки, що посягає на охоронюваний кримінальним законом об’єкт, а також об’єктивні обставини і умови такої поведінки. 
	- Об’єктивна сторона складу злочину – це сукупність ознак, що характеризують зовнішню сторону злочину.
	- Об’єктивна сторона складу злочину - це сукупність передбачених законом про кримінальну відповідальність ознак, які характеризують зовнішній прояв суспільно небезпечного діяння, що посягає на об’єкт кримінально правової охорони, а також об’єктивні умови цього посягання.
	- Об’єктивна сторона складу злочину - це зовнішня  сторона (зовнішнє вираження) злочину, що характеризується суспільно небезпечним діянням  (дією чи бездіяльністю), суспільно небезпечними наслідками, причинним зв’язок між діянням і суспільно небезпечними наслідками, місцем, часом, обстановкою, способом, а також засобами вчинення злочину.
	- Об’єктивна сторона складу злочину - це зовнішня сторона злочинного діяння, вчинюваного в певних умовах місця, часу, обстановки, яке заподіює шкоду об’єктові злочину.
	- Об’єктивна сторона складу злочину - зовнішній акт суспільно небезпечного посягання на охоронюваний кримінальним законом об’єкт, тобто акт вольової поведінки, який здійснюється в об’єктивному світі і виражається в заподіянні шкоди вказаному об’єктові або створенні загрози заподіяння йому шкоди [49, с.214].
	М. Й. Коржанський структуру об'єктивної сторони злочину представив як процес вчинення злочину з точки зору його об'єктивної сторони та кожний з вищезазначених елементів назвав етапом даного процесу. Дія (бездіяльність) у нього є початковим етапом вчинення злочину, але вона належить до об'єктивної сторони злочину не цілком, а лише її зовнішня, виконавча, фізична сторона. Це та сторона дії, яку можна побачити присутнім, зрозуміти і конкретно її визначити - місце, час, обставини та використані при цьому засоби і знаряддя. Причинний зв'язок є об'єктивно існуючим взаємозв'язком речей і явищ у природі. Злочинні наслідки - це ті зміни, до яких призводить злочин і які є суспільно небезпечною шкодою [80, с. 190].
	В підручнику за ред. Ю.В.Александрова «Кримінальне право України» наведено наступне визначення об’єктивної сторони злочину, а саме:	об'єктивна сторона складу злочину - це сукупність передбачених законом про кримінальну відповідальність ознак, які характеризують зовнішній прояв суспільно небезпечного діяння, що посягає на об'єкти кримінально-правової охорони, а також об'єктивні умови цього посягання [31, c.80].
	Об'єктивна сторона визначає: а) у чому полягає злочин, б) яким чином його скоюють, в) у яких умовах місця, часу, обстановки він протікає, г) за допомогою яких засобів і знарядь вчинюється. Як можна побачити,  важливість об'єктивної сторони полягає і в тому, що вона дає можливість відмежовувати один злочин від іншого. Деякі злочини схожі між собою за об'єктом, суб'єктивною стороною, суб'єктом і відрізняються лише за об'єктивною стороною. Наприклад, об'єктивна сторона крадіжки полягає у таємному викраденні чужого майна (ст. 185 КК України), пограбування  - у відкритому викраденні чужого майна (ст. 186 КК України), тоді як об'єкт названих злочинів, суб'єкт і суб'єктивна сторона їх збігається.
	М. Й. Коржанський структуру об'єктивної сторони злочину представив як процес вчинення злочину з точки зору його об'єктивної сторони та кожний з вищезазначених елементів назвав етапом даного процесу. Дія (бездіяльність) у нього є початковим етапом вчинення злочину, але вона належить до об'єктивної сторони злочину не цілком, а лише її зовнішня, виконавча, фізична сторона. Це та сторона дії, яку можна побачити присутнім, зрозуміти і конкретно її визначити - місце, час, обставини та використані при цьому засоби і знаряддя. 	Причинний зв'язок є об'єктивно існуючим взаємозв'язком речей і явищ у природі. Злочинні наслідки - це ті зміни, до яких призводить злочин і які є суспільно небезпечною шкодою [80, с. 190]. Питання щодо встановлення матеріального значення та розміру наслідків розглядав, зокрема, П.С. Берзін [39, с.122-123], а також це питання ґрунтовно дослідив О.М. Миколенко [75], в окремих випадках Верховний Суд дає роз’яснення щодо розуміння наслідків по окремим категоріям злочинів [7; 8; 10; 11; 12; 21].
М.І. Бажанов розглядає значення об'єктивної сторони злочину, як: 
	По-перше, об'єктивна сторона є елементом складу злочину і входить до підстави кримінальної відповідальності. Тому особа може бути притягнута до кримінальної відповідальності лише тоді, коли у вчиненому нею діянні встановлені всі ознаки об'єктивної сторони складу злочину. 
	По-друге, ознаки об'єктивної сторони багато в чому визначають суспільну небезпечність злочину. Характер діяння, спосіб його вчинення, місце, час, обстановка вчинення злочину, тяжкість суспільне небезпечних наслідків, що настали, є найважливішими показниками суспільної небезпечності як соціальної властивості злочину. У цьому зв'язку об'єктивні ознаки діяння враховуються передусім при рішенні питання про криміналізацію тих чи інших діянь, тобто визнанні їх злочинними і караними самим законодавцем. Крім того, наприклад, тяжкість наслідків, спосіб вчинення злочину багато в чому визначають суворість покарання, встановленого в санкціях статей Особливої частини КК України за відповідні злочини. Теоретичні аспекти такої форми діяння як бездіяльність, зокрема, досліджує С. Капітанська [56, с. 32-54]
	По-третє, об'єктивна сторона має важливе значення для правильної кваліфікації злочину.
	По-четверте, об'єктивна сторона має важливе значення для розмежування злочинів, а також відмежування злочинних діянь від незлочинних. 
	По-п'яте, врахування ознак об'єктивної сторони дозволяє суду в кожному конкретному випадку правильно визначити ступінь тяжкості вчиненого злочину і відповідно до цього призначити покарання, що відповідає вчиненому [34,с. 80].
Отже, кримінально-правове значення виявляється у таких положеннях:
	Об'єктивна сторона є елементом складу злочину і підставою кримінальної відповідальності; саме ознаки об'єктивної сторони багато в чому визначають суспільну небезпечність злочину, тому що об'єктивні ознаки діяння враховуються передусім у вирішенні питання про криміналізацію тих чи інших діянь, тобто визнанні їх злочинними і караними самим законодавцем; об'єктивна сторона має важливе значення для правильної кваліфікації злочину [87,с. 156-158].
	Урахування ознак об'єктивної сторони дає змогу суду в кожному конкретному випадку правильно визначити ступінь тяжкості вчиненого злочину (ст. 65 КК) і відповідно до цього призначити покарання, що відповідає вчиненому.
	Об'єктивна сторона злочину дає можливість відмежувати один злочин від подібного, суміжного, іншого, а також злочинні дії від таких, що злочину не утворюють, які кримінальним законом не передбачені.
	Об'єктивна сторона визначає, в чому полягає злочин, яким чином його скоєно, в яких умовах місця, часу, обстановки він протікає, за допомогою яких засобів і знарядь вчинюється.
	Об'єктивна сторона визначає характер заподіяної шкоди об'єкту кримінально-правової охорони.
	Об'єктивна сторона кожного складу конкретного злочину є головним критерієм розмежування окремих конкретних злочинів.
Виявлення всіх ознак об'єктивної сторони складу злочину сприяє встановленню вини особи у вчиненому нею злочині.
Об'єктивна сторона є важливим показником ступеня суспільної небезпеки злочинного діяння.
	До того ж конструктивною особливістю об’єктивної сторони складу злочину є своєрідність зв’язків між окремими  групами ознак. Із цієї точку зору їх можна поділити на дві групи: ознаки, що є компонентом самої злочинної діяльності і  безпосередньо характеризують її зовнішній прояв (до них належить дія або бездіяльність, спосіб, знаряддя і засоби, наслідки і причинний зв’язок.
Ознаки, що характеризують сукупність умов, за яких вчиняється діяння (місце, час, обстановка, вчинення злочину або їх своєрідне поєднання ситуація). Більшість із зазначених ознак належать до факультативних, оскільки їх  включають не всі склади конкретних злочинів. Універсально обов’язковою ознакою об’єктивної сторони є лише діяння [28]. Суспільно небезпечне діяння (дія або бездіяльність) - найважливіша ознака об'єктивної сторони злочину. Саме в дії (бездіяльності) знаходить своє конкретне вираження суспільно небезпечну поведінку особи, яка вчинила посягання на суспільні відносини що охороняються кримінальним законом.
	Усі ознаки, які утворюють об’єктивну сторону злочину, в науці кримінального права прийнято поділяти на обов’язкові та факультативні. обов’язковими є такі ознаки, які необхідні для кожного конкретного складу злочину. До них відноситься суспільно небезпечне протиправне діяння (дія чи бездіяльність). Жоден злочин не відбудеться, якщо не вчинятиметься суспільно небезпечна дія або бездіяльність. Факультативними є такі ознаки, які є необхідними лише для окремих конкретних складів злочинів. До них відносяться: суспільно небезпечні наслідки, причинний зв’язок між суспільно небезпечним діянням і суспільно небезпечним наслідком, місце, час, спосіб, засоби і обстановка вчинення злочину. в одних випадках ці ознаки знаходяться за межами складу злочину і не мають значення для кваліфікації діяння, а в інших - на них вказано у законі як на основні або кваліфіковані ознаки [106, с. 125].
	Діяння, як ознака об'єктивної сторони складу злочину - це суспільно небезпечний, протиправний, конкретний, свідомий і вольовий акт поведінки людини, який вчиняється у формі дії або бездіяльності.
	Дія - це активна, свідома форма поведінки суб'єкта, спрямована на досягнення певного результату. у формі дії вчиняється переважна більшість злочинів, наприклад, усі види вбивств (ст. 115–119 КК України), крадіжка.(ст. 185 КК України), зґвалтування (ст. 152 КК України), хуліганство(ст. 296 КК України) та інші.
	Діяння, що належить до об'єктивної сторони складу злочину, має бути вольовим, тобто виявом волі особи, якщо вона діє з відповідних мотивів, маючи щось певне на меті.
	Суспільно небезпечне діяння, на думку В. Д. Філімонова, необхідно розглядати як динамічне явище, тобто як процес перетворення зовнішнього середовища. Сутність злочину становить виражене в злочинному діянні протиставлення інтересів окремої особи інтересам інших осіб, суспільства і держави. Ступінь такого протиставлення зумовлено, з одного боку, обставинами, які характеризують шкоду, завдану безпосередньому об'єкту злочину, її розміром і способом досягнення злочинного результату, тобто є обставинами, від яких залежить відповідь на питання, за рахунок кого або чого суб'єкт злочину задовольняє свої інтереси, а з іншого боку,- обставинами, які характеризують форму вини, мотив і мету злочинної поведінки. У своїй сукупності всі ці обставини визначають суспільну небезпеку злочинного діяння. Характер і ступінь суспільної небезпеки діяння або бездіяльності, а також час, місце і обстановка їх вчинення, зумовлюють вид і розмір шкоди, яка завдається ними безпосередньому об'єкту [103, с. 84].
	Теорія донині розглядала переважно тільки причинний зв'язок між суспільно небезпечним діянням і його суспільно небезпечними наслідками. Але, на думку В. Д. Філімонова, є підстави вважати, що кримінально-правове значення мають і такі детермінуючі зв'язки між елементами складу злочину, як, функціональна залежність, системна детермінація та ін. Вони, як і перший вид зв'язку, беруть участь у формуванні характеру і ступеня суспільної небезпеки діяння. При цьому центральне місце в системі детермінуючих зв'язків, які існують між елементами об'єктивної сторони складу злочину, займає причинний зв'язок між суспільно небезпечним діянням і його суспільно небезпечними наслідками [103, с. 37].
	Іншою закріпленою у кримінальному законі формою суспільно небезпечного (злочинного) діяння є бездіяльність - пасивна поведінка, в якій так само виражена ззовні воля особи і яка спрямована на спричинення певних негативних наслідків. Крім того, обов'язковою ознакою бездіяльності є наявність спеціального обов'язку і реальної можливості запобігти відповідним наслідкам (наприклад, неповідомлення відповідних державних органів особою, яка згідно з чинним законом виконувала спеціальне завдання, беручи участь в організованій групі з метою попередження чи розкриття її злочинної діяльності (ст. 43 КК України), про підготовку учасників групи до диверсії, за умови реальної можливості зробити таке повідомлення).
	Більш прийнятним є підхід до характеристики об'єктивної сторони злочинів, що вчинюються шляхом злочинної бездіяльності, запропонований 
О.М. Лемешком, в основі якого лежить характеристика злочинної бездіяльності в тісному зв'язку із зовнішнім чинником - явищем, подією (у тому числі злочином іншої особи або групи осіб), що є фактичною підставою виникнення конкретного правового обов'язку діяти певним чином. Це дає змогу визначити не тільки підстави й умови, що передують злочинній бездіяльності й обґрунтовують притягнення до відповідальності особи за вчинення злочину, а й виділити ознаки злочинної бездіяльності, що розкривають зміст її зовнішнього об'єктивного прояву [70, с. 54].
	Отже, до підстав (умов) настання факту злочинної бездіяльності та відповідно кримінальної відповідальності за таку бездіяльність можна віднести:
існування у особи обов'язку вчинити необхідні дії, якими було б від вернено настання злочинного наслідку (тут йдеться про наявність обов'язку виявити належну поведінку стосовно обставин, що виникли за конкретних умов);
- необхідні дії, які повинна була вчинити особа для відвернення та уникнення тяжких шкідливих наслідків, мають бути обов'язково активними;
- наявність у особи в конкретних умовах реальної можливості діяти відповідним чином, тобто виявити належну поведінку щодо обставин, які виникли;
- не вчинення певних активних дій призвело до злочинних і тому шкідливих наслідків (тут йдеться про суспільну небезпечність не вчинення активних дій) [50, с. 32].
	На законодавчому рівні шляхом внесення відповідних доповнень до КК України необхідно закріпити поняття і зміст злочинної бездіяльності, а саме - доповнити статтю 11 КК України відповідною частиною такого змісту - злочинна бездіяльність - це не вчинення особою активних дій, які вона могла вчинити або мала для цього реальну можливість та які призвели до настання суспільно небезпечних, шкідливих наслідків. Свідоме вольове не вчинення активних дій особою за наявності реальної можливості їх виконати, що доведено законом, тягне за собою кримінальну відповідальність за відповідними статтями КК.
	Бездіяльність не можна розглядати ізольовано від суспільного середовища, вона є конкретним актом поведінки людини як учасника суспільних відносин. Існує ряд нормативних параметрів юридично значимої бездіяльності: певна ситуація, фактичні життєві обставини, в яких виявляється правомірна бездіяльність, час, простір, спосіб вчинення, дії інших осіб, визначене, обмежене коло учасників і, нарешті, встановлені правовими актами права і обов'язки.
	Об'єктивна сторона складу злочину може складатися з одноактного діяння, декількох діянь, тривати значний проміжок часу, характеризуватися іншими ознаками. Залежно від викладених положень злочини в теорії кримінального права поділяються на: прості, складні (складені), триваючі, продовжувані [104, с. 325].
	Особливістю простих злочинів є те, що при їх вчиненні: а) посягання здійснюється на один безпосередній об'єкт; б) об'єктивна сторона складається з одного діяння; в) діяння виконується однією і тією ж особою; г) суб'єктивна сторона характеризується однією формою вини; ґ) кваліфікація дій винної особи здійснюється за однією статтею Особливої частини КК України.
	До простих злочинів віднесені, зокрема, умисне вбивство матір'ю своєї новонародженої дитини (ст. 117 КК України), крадіжка (ст. 185 КК України), втрата документів, що містять державну таємницю (ст. 329 КК України).
Складними є злочини: а) об'єктивна сторона яких складається з двох або більше різних дій, кожна з яких за умови окремого (ізольованого) вчинення являла б собою самостійний злочин, кожен із яких кваліфікувався б за окремою статтею КК України. Наприклад, незаконне заволодіння транспортним засобом, поєднане з насильством настала смерть потерпілого (ч. 2 ст. 121 КК України);
б) зі змішаною (складною) формою вини. Наприклад, незаконне проведення аборту, якщо воно спричинило тривалий розлад здоров'я, безплідність або смерть потерпілої (ч. 2 ст. 134 КК). У даному разі психічне ставлення до факту проведення аборту характеризується умисною формою вини, а щодо настання зазначених наслідків - необережністю.
	Триваючі злочини характеризуються: по-перше, безперервним здійсненням злочинного діяння (дії або бездіяльності). Об'єктивна сторона такого злочину протікає, тягнеться протягом певного часу. Наприклад, незаконне носіння або зберігання вогнепальної зброї (ст. 263 КК України) може продовжуватись до певної події, яка припиняє його вчинення,- втрати, викрадення, збуту тощо. Прикладами подібних злочинів є ухилення від сплати аліментів на утримання дітей (ст. 164 КК України), ухилення від призову на строкову військову службу (ст. 335 КК України) тощо; по-друге, - одноактним діянням і подальшим безперервним злочинним станом винної особи, який зберігається невизначено тривалий час і припиняється з моменту явки з повинною, затриманням, смертю чи іншою подією. Прикладами таких злочинів є, зокрема: втеча зі спеціалізованого лікувального закладу (ст. 394 КК України), дезертирство (ст. 408 КК України) [107, с. 28-32].
	Продовжувані злочини складаються з низки тотожних дій, об'єднаних єдиним наміром. Такі дії становлять у своїй сукупності одиничний злочин і кваліфікуються за однією статтею Особливої частини КК України. При вчиненні продовжуваного злочину суб'єкт посягає на один і той же об'єкт, діяння вчиняється одним і тим же способом, всі дії цього злочину об'єднані одним умислом і спрямовані на досягнення єдиної мети.
 
РОЗДІЛ ІІІ. СУБ’ЄКТИВНІ ОЗНАКИ СКЛАДУ ЗЛОЧИНУ

	3.1.Суб’єкт злочину та його характеристика

	Одним із обов'язкових елементів складу злочину, без якого не може наставати кримінальна відповідальність, є суб'єкт злочину. Його умовно можна вважати основним елементом складу злочину - саме суб'єкт вчинює винні, протиправні, суспільно небезпечні діяння, що посягають на об'єкт злочину. Тому питання про суб'єкт злочину за своєю сутністю є питанням про особу, яка вчинила злочин і підлягає кримінальній відповідальності. Це прямо випливає з назви IV розділу КК України: "Особа, яка підлягає кримінальній відповідальності (суб'єкт злочину)" [53, с. 60].
	Відповідно до ч. 1 ст. 18 КК України суб'єктом злочину є фізична осудна особа, яка вчинила злочин у віці, з якого відповідно до Кодексу може наставати кримінальна відповідальність. У цьому визначенні закріплено принцип особистої та винної відповідальності тільки фізичних осіб [37, с. 9].
	Суб'єктом злочину можуть бути громадяни України, особи без громадянства (апатриди) та іноземці. Питання про кримінальну відповідальність дипломатичних представників іноземних держав та інших громадян, які відповідно до міжнародних угод і чинного законодавства не підлягають юрисдикції українського суду, розв'язуються дипломатичним шляхом.
	Загальні ознаки суб'єкта злочину властиві всім складам злочину, тому законодавець, як правило, не зазначає ці ознаки в конкретних складах. Але в деяких нормах передбачені й додаткові ознаки, що характеризують особу, яка вчинила злочин. Це дає змогу вести мову про спеціального суб'єкта злочину. Проте якщо раніше ознаки спеціального суб'єкта досліджувалися, як правило, щодо конкретних складів злочинів, а при спробі сформулювати загальне поняття спеціального суб'єкта виникали дискусії, то тепер дано законодавче поняття такого суб'єкта.
	Загальні ознаки суб'єкта злочину не згадуються в диспозиціях норм Особливої частини КК України, оскільки є обов'язковими для всіх складів злочинів. У ряді випадків закон передбачає відповідальність осіб, наділених, окрім загальних ознак суб'єкта, додатковими ознаками, що характеризують відповідну особу як спеціального суб'єкта злочину. Ці ознаки конкретного складу злочину або прямо названі в диспозиції відповідної норми КК України, або визначаються шляхом тлумачення цієї чи інших норм КК України. Інколи ознаки спеціального суб'єкта вказані в окремій нормі (наприклад, поняття службової особи визначається у примітці до ст. 364КК України).
	Відсутність ознак спеціального суб'єкта, передбачених конкретним складом злочину, виключає кримінальну відповідальність за цей злочин. В одних випадках така відповідальність не настає взагалі, а в інших настає за іншими статтями КК України.
	У статтях Особливої частини КК України суб'єкт злочину здебільшого не означено, тому що суб'єкт злочину - це людина, і лише вона може вчинити й нерідко вчиняє діяння, заборонене кримінальним законом. Водночас у Загальній частині КК дано визначення суб'єкта будь-якого злочину. Іншими словами, суб'єкт злочину є обов'язковим елементом кожного конкретного, виписаного в Особливій частині КК України складу злочину.
	Відсутність певних ознак (фізичної особи, осудності, досягнення певного віку, вини) означає, що кримінальна відповідальність взагалі не настає і скоєне не повинно кваліфікуватися як злочин. В інших же випадках констатується відсутність складу певного злочину, що не виключає наявності складу іншого злочину.
	У багатьох кримінально-правових нормах як Загальної, так і Особливої частини КК України щодо суб'єкта злочину вживаються спеціальні дефініції і різноманітні терміни, що відповідають змісту такої норми і з якою кримінальний закон пов'язує певні юридичні наслідки:
	- особа, яка вчинила злочин невеликої тяжкості, середньої
тяжкості, тяжкий або особливо тяжкий злочин;
	- особа, яка вчинила умисний злочин;
	- особа, яка вчинила злочин з необережності;
	- особа, яка вчинила злочин у віці від 14 до 16 років;
	- особа, яка повторно вчинила умисний злочин і має судимість за умисний злочин (рецидив злочину);
	- особа, до якої застосовуються примусові заходи медичного характеру (ст. 93 КК України); 
	- особа до якої застосовується примусове лікування (ст. 96 КК України);
	- особа, що раніше була судима за вчинення певного злочину тощо.
	У теорії кримінального права ознаки суб'єкта злочину поділяють на загальні та додаткові (ознаки спеціального суб'єкта злочину). Законодавчо закріплені змістові ознаки суб'єкта злочину нероздільні.
	Загальними ознаками суб'єкта злочину згідно з чинним кримінальним законодавством України є такі ознаки:
	- суб'єкт злочину є фізичною особою, тобто людиною;
	- суб'єкт злочину є осудною особою;
	- особа досягла віку, з якого може наставати кримінальна відповідальність.
	Вищезазначені ознаки є обов'язковими ознаками будь-якого складу злочину, відсутність однієї з яких означає відсутність у діянні особи складу злочину [80, с. 123].
	Згідно з ч. 2 ст. 18 КК України спеціальним суб'єктом злочину є фізична осудна особа, що вчинила у віці, з якого може наставати кримінальна відповідальність, злочин, суб'єктом якого може бути лише певна особа, незалежно від громадянства [5].
	Ознаки спеціального суб'єкта доповнюють обов'язкові ознаки загального суб'єкта. Ці додаткові ознаки можуть прямо зазначатися в диспозиції статті або безпосередньо випливати з тексту норми права [22, с. 32-42].
	Іноді ознаки спеціального суб'єкта можуть бути вказані тільки в частині статті КК, що передбачає кваліфікуючі ознаки злочину (наприклад, за ч. 3 ст. 206 КК України склад протидії законній господарської діяльності може бути кваліфікованим, коли це діяння вчиняється службовою особою з використанням службового становища, тобто спеціальним суб'єктом).
За своїм змістом ознаки спеціального суб'єкта можна об'єднати у три великі групи:
	1. Ознаки, що характеризують соціальну роль і правове становище суб'єкта:
	- громадянство (громадянин України, особа без громадянства чи іноземець);
	- професія, вид діяльності, характер виконуваної роботи (лікар, капітан судна тощо);
	- участь у судовому процесі (свідок, потерпілий, експерт, перекладач);
судимість.
	2. Фізичні властивості суб'єкта - це ознаки, що характеризують:
	- вік особи;
	- стать особи;
	- стан здоров'я;
	- працездатність суб'єкта злочину.
	3. Взаємовідносини суб'єкта з потерпілим (ознаки, що стосуються родинних відносин суб'єкта з потерпілим або іншими особами (батько, мати, інші родичі), службових (підлеглий, начальник) або інших відносин (особа, від якої потерпілий залежить матеріально, тощо) [73, с. 94-95].
	Для спеціального суб'єкта характерними є не лише додаткові ознаки, а й ознаки загального суб'єкта. Спеціальні ознаки виписані в окремих статтях Особливої частини КК України і стосуються різних ознак такої особи (громадянство, посадове становище, виконання професійних чи спеціальних функцій тощо). 	Наприклад: суб'єктом злочину щодо прийняття пропозиції, обіцянки або одержання неправомірної вигоди (ст. 368 КК України) може бути лише службова особа [13];
суб'єктом військових злочинів - лише військовослужбовець;
суб'єктом державної зради (ст. 111КК України) - лише громадянин України.
	Співвідношення загальних і спеціальних ознак суб'єкта злочину полягає в тому, що загальні ознаки властиві всім складам злочину (і тому законодавець, як правило, не вказує ці ознаки в конкретних складах), а ознаки спеціального суб'єкта доповнюють обов'язкові ознаки загального суб'єкта (ці ознаки можуть прямо зазначатися в диспозиції статті або безпосередньо випливати з тексту норми права). Для спеціального суб'єкта характерними є не лише додаткові ознаки, а й ознаки загального суб'єкта. Тому можна впевнено стверджувати, що загальні ознаки є головними, а додаткові - доповнюючи ми до головних. 
	Вік суб’єкта злочину та його спеціальні ознаки впливають не лише на кваліфікацію, а й на покарання [9,с.48-58; 14, с. 4-8; 15, с.68-75; 16, с. 5-10].
	Підсумовуючи вищевикладене, можна впевнено стверджувати, що в теорії кримінального права України сьогодні існує багато невирішених та недосконало досліджених питань щодо суб'єкта злочину, зокрема:
	- по-перше, необхідно в КК України викласти перелік додаткових ознак суб'єкта злочину з розширеним тлумаченням кожної;
	- по-друге, необхідно закріпити положення, що злочинна група є також суб'єктом злочину, при цьому зазначивши, що злочинну групу утворюють троє співвиконавців, які заздалегідь чи під час скоєння злочину домовились про спільне його вчинення;
	- по-третє, ознаку групи осіб як суб'єкта злочину необхідно віднести до ознак спеціального суб'єкта злочину.
	Важливе значення із соціальної точки зору має вік злочинця, адже вік особи свідчить про її життєвий досвід, світогляд, соціальні позиції [68, с. 82].
	Відповідно до ч. 1 ст. 18 КК, суб'єктом злочину є фізична осудна особа, яка вчинила злочин у віці, з якого відповідно до цього Кодексу може наставати кримінальна відповідальність. Це законодавче визначення дає можливість виділити три обов'язкові групи ознак, що характеризують суб'єкт злочину. Він (суб'єкт) повинен бути: 1) фізичною особою; 2) осудним; в) досягти віку, з якого може наставати кримінальна відповідальність.
	Що стосується такої ознаки суб'єкта злочину, як фізична особа (інші ознаки будуть розглянуті нижче), то слід зазначити, що під час обговорення проекту нового КК висловлювалися пропозиції передбачити в кримінальному законі відповідальність не тільки фізичних, а й юридичних осіб. Однак закріплення в законі положення про кримінальну відповідальність тільки фізичної особи як ознаки суб'єкта свідчить про збереження в КК України 2001 р. принципу особистої, персональної відповідальності за вчинений злочин.1 З огляду на це, у разі вчинення окремими представниками юридичних осіб злочину, відповідальність несуть не юридичні особи, а певні фізичні особи, навіть якщо під час вчинення злочину вони діяли від імені юридичної особи чи в її інтересах [17]. Загальний суб’єкт складу злочину - фізична особа (людина), яка вчинила злочин в стані осудності і досягла до вчинення злочину встановленого чинним КК України віку кримінальної відповідальності та не наділена іншою спеціальною ознакою, яка має кримінально - правове значення [49, с.214].
	 Передусім суб'єктом злочину може бути тільки фізична особа, тобто людина. Цей висновок фактично закріплений у статтях 6, 7 і 8 КК України, де говориться, що нести кримінальну відповідальність можуть громадяни України, іноземці й особи без громадянства. Тому не можуть бути визнані суб'єктом злочину юридичні особи (підприємства, установи, громадські організації і т. ін.). 	Якщо на якомусь підприємстві внаслідок порушення певних правил виробництва, правил охорони праці загинули люди, кримінальній відповідальності підлягає не підприємство, а конкретно винні в цьому службові особи. Це передбачено багатьма статтями КК України, зокрема ст.ст. 172 КК України, 223 КК України, 271 КК України та ін. Пропозиції, які зустрічалися в юридичній літературі, стосовно передбачення в чинному КК України кримінальної відповідальності юридичних осіб, дістали підтримку законодавця.
	М. С. Таганцев, розглядає осудність як здатність вчиняти діяння, які заслуговують кримінальну реакцію з боку суспільства, тим самим вказуючи і на головну характеристичну ознаку цього поняття - його залежність від змісту ідеї про покарання. Тільки відповідно до погляду на характер і мету кримі-нального покарання можуть бути визначені властивості діяння, яке його викликає і при цьому як властивості соціальні, так і природні, що характеризують злочин як продукт діяльності особи, а також визначаються і ті якості особи, за яких вона може вважатися здатною або нездатною на вчинення таких дій [97, с. 20]. При цьому М. С. Таганцев виділяв дві групи причин, які скасовують здатність до осудності: причини, які вказують, що здатність до осудності ще не розвинута в особи, яка діє; друга група причин свідчить про втрату цієї здатності. Водночас, до першої групи автор відносив обмережений розвиток, якій залежить від природного росту людського організму, від його малолітства, та обмежений розвиток, зумовлений ненормальним станом, хворобливими вадами організму (наприклад, божевілля, глухонімота, обмежений розвиток внаслідок шкідливих умов виховання) [97, с. 79].
Здатність психічно нормальної людини нести відповідальність за вчинене нею, тобто бути осудною, забезпечується нормальним станом її психічної діяльності. 	Психічно нормальна людина спроможна розуміти те, що вона робить. Під час вчинення злочину вона усвідомлює його суспільну небезпеку, здатна передбачити наслідки своїх дій і утриматися від суспільно небезпечних вчинків. 	Особа може керувати своєю поведінкою, усвідомлювати власні дії. 	Регулювання всієї складної системи людських вчинків другою сигнальною системою виявляється у здатності обмежувати, гальмувати свої потяги, бажання та емоційні реакції. Це здійснюється шляхом вироблення умовного гальмування. Такий характер вищої нервової діяльності людини дає їй можливість, а отже, й обов'язок знати себе і, користуючись цим знанням, тримати себе на висоті становища [40, с. 146].
	Стан осудності - це норма, нормальний типовий психічний стан людини, характерний для її певного віку. Як правило, стан осудності презумпціюють, тому що притаманний переважній більшості людей. Тому па практиці питання про встановлення осудності виникає тільки за наявності сумнівів у психічній повноцінності особи, яка вчинила передбачене кримінальним законом суспільно небезпечне діяння. Зі станом осудності пов'язане і досягнення (реалізація) мети покарання [36, с. 147].
	Осудність є однією із загальних ознак суб'єкта злочину і водночас юридичною передумовою вини та кримінальної відповідальності. Вона характеризується таким психічним станом особи, за якого та на момент вчинення злочину здатна усвідомлювати свої дії (бездіяльність) і керувати ними.
	Осудною може бути лише особа, наділена свідомістю та волею, що уможливлюють для неї усвідомлення свої поведінки і керування нею. Спроможність такого усвідомлення означає здатність особи розуміти фактичний бік та суспільну небезпечність її поведінки, що включає зміст вчинків, їх наслідки, причинний зв'язок між ними та соціальне значення діяння в цілому. 	Спроможність керування особою своєю поведінкою означає здатність обирати її напрям і контролювати свої дії (бездіяльність).
	Зміст вперше введеної до КК України норми про обмежену осудність полягає в послідовному втіленні принципу справедливості. При вирішенні питання призначення покарання обмежено осудній особі суд має вичерпно і ретельно його індивідуалізувати. Призначаючи покарання такій особі, суд має враховувати не лише ступінь тяжкості вчиненого злочину, особу винного та обставини, що пом'якшують чи обтяжують покарання (п.3 ч. 1 ст. 85 КК України), а й наявність (чи відсутність) факту впливу психічного розладу на вчинення злочину, ступінь можливої зумовленості злочину таким розладом (суттєвість ролі психічного розладу як ланки в загальному ланцюгу причинного зв'язку між таким розладом і вчиненням злочину), ступінь звуження можливостей усвідомлювати фактичний бік вчинюваного діяння, його соціального значення та (або) керування ним, причини виникнення (етіологію) психічного розладу - був він спричинений об'єктивними чи суб'єктивними факторами, залежними від самої особи (зокрема, чи не був такий розлад наслідком анти суспільної звички чи аморальної поведінки особи, скажімо, її схильності до зловживання алкоголем). Потрібно враховувати і характер впливу психічного розладу на злочинну поведінку. Так, навряд чи є підстави для пом'якшення покарання, коли такий вплив проявився в особливій жорстокості під час вчинення злочину.
	На думку Т. М. Приходько, головною метою передбачення в КК України категорії обмеженої осудності є визначення юридичних підстав і механізму, через які судово-психіатрична експертиза може зробити зрозумілим для суду значення хворобливих розладів психічної діяльності особи, що не усувають осудності, для вирішення питання щодо її вини та відповідальності [88, с. 1].
	Кожна осудна особа, яка має свідомість і, волю, має і вибір у своїй поведінці, і саме це лежить в основі відповідальності за цей вибір. Відсутність здатності до вибірковості поведінки свідчить про. неосудність [84, с. 4]. 
	Психічні розлади сприяють виникненню та розвитку таких рис характеру, як: дратівливість, агресивність, жорстокість. При цьому знижується воля, підвищується навіювання, послаблюються гальмівні механізми, що стримують контроль. Вони заважають нормальній соціалізації особистості, не дають змоги їй займатися певними видами позитивної діяльності або взагалі брати участь у суспільно корисній праці. Через це підвищується ймовірність вчинення протиправних дій, ведення анти суспільного способу життя.
	Особи з психічними-вадами переважають серед тих, хто вчинив вбивство та спричинив тяжкі тілесні ушкодження [94, с. 62].
	Таким чином, медичний критерій неосудності характеризуються наявністю у особи, яка вчинила передбачене КК України суспільно небезпечне діяння, одного з різновидів розладу психічної діяльності. Такими розладами (ознаками) закон (ч. 2 ст. 19 КК України) називає:
 - хронічне психічне захворювання;
 - тимчасовий розлад психічної діяльності;
 - недоумство;
 - інший хворобливий стан психіки.
	Для наявності медичного критерію достатньо одного із зазначених видів психічного розладу здоров'я людини.







3.2.Суб’єктивна сторона складу злочину, її ознаки

	Суб'єктивна сторона складу злочину являє собою психологічний зміст злочину, нерозривно пов'язана з іншими елементами складу злочину та охоплює всю психічну діяльність суб'єкта під час вчинення злочину.
	У юридичній літературі існує багато наукових визначень поняття об'єктивної сторони. Зокрема, М. І. Бажанов, В. В. Сташис і В. Я. Тацій визначають суб'єктивну сторону складу злочину як внутрішню сторону злочину, тобто психічну діяльність особи, що відображує ставлення її свідомості й волі до суспільно небезпечного діяння, яке нею вчиняється, і до його наслідків [36, с. 159].
	М. Й. Коржанський визначає також суб'єктивну сторону злочину як внутрішній бік злочину, це ті психічні процеси, які відбуваються у свідомості суб'єкта, які характеризують його волю. Але суб'єктивна сторона злочину, як вважає науковець, - це не взагалі будь-які процеси психіки, а лише ті з них, в яких виявляється воля суб'єкта до злочинного діяння га його наслідків [80, с. 225].
	Отже, суб'єктивна сторона злочину відображає процеси, які відбуваються у свідомості особи у зв'язку з вчиненням нею злочину і свідчать про спрямування її волі та про її ставлення до суспільно небезпечного діяння та його наслідків [73, с. 16].
	На думку Осадчого В. І, ознаки суб'єктивної сторони з'ясовуються на підставі аналізу об'єктивної сторони, що пояснюється тим, що суб'єктивна сторона проявляється у вчиненому діянні [83, с. 177].
	Ознаки суб'єктивної сторони складу злочину - це внутрішній зміст об'єктивних ознак злочину. Інакше кажучи, об'єктивні ознаки злочину є зовнішнім проявом внутрішніх, суб'єктивних його ознак, властивостей.
	Єдність об'єктивного і суб'єктивного настільки взаємозалежна, що вчинки викривають думки, наміри, а про наміри, думки судять за вчинком.
	Встановлення суб'єктивної сторони посягання здійснюється наприкінці процесу кваліфікації тоді, коли вже доведена наявність ознак об'єкта, об'єктивної сторони та суб'єкта відповідного злочину. Тому цілком можливі ситуації, за яких: визначення статті, за якою настає відповідальність, відбувається залежно від суб'єктивної сторони посягання; наприклад, кваліфікація вбивства, службових злочинів значною мірою детермінована формою вини; констатована наявність всіх необхідних для даного злочину ознак, за винятком вини або інших ознак суб'єктивної сторони злочину.
	 Слід зазначити, що саме вина, мотив і мета вчинення злочину виступають певними юридичними ознаками, що становлять зміст суб'єктивної сторони складу злочину. Вони тісно пов'язані між собою, проте їх зміст і значення у кожному випадку вчинення злочину є різними.
	Особливості деяких складів злочинів визначають необхідність з'ясування емоцій, які відчуває особа при вчиненні суспільно небезпечного діяння. Вони різняться за своїм характером, змістом, часом виникнення.
	Отже, суб'єктивна сторона складу злочину має велике практичне значення. Кримінальна відповідальність можлива і настає лише при наявності в суспільно небезпечному діянні встановлених кримінальним законом суб'єктивних ознак - свідомості, інтелекту, волі. 
	Так на думку Строгана А.В. обов’язковою ознакою будь якого злочину є провина. Принцип винної відповідальності закріплений у ст. 23 КК України [26].	Заподіяння шкоди без вини, коли особа, завдаючи своїми діяннями суспільно небезпечні наслідки, не передбачає і за обставинами справи не може передбачити настання таких наслідків, називається казусом.
	Вина є основною і обов'язковою ознакою суб'єктивної сторони будь-якого злочину. її відсутність завжди означає відсутність у діях особи складу злочину. З урахуванням положень ч. 1 ст. 2, ч. 1 ст. 11 КК України кримінально-правове поняття "вина" охоплюється кримінально-правовою категорією "склад злочи-ну". правильної оцінки суспільної небезпечності діяння; відмежування злочинної вини від невинно заподіяної шкоди; виключення об'єктивної осудності; кваліфікації злочинів; призначення покарання за вчинений злочин.
	Інститут вини є важливим фактором, який гарантує в сукупності з іншими факторами індивідуалізацію кримінальної відповідальності; також здійснює вагомий вплив на кваліфікацію злочину, а через неї - на ступінь (міру) відповідальності. Цей вплив полягає в тому, що форма вини - це основний фактор, який визначає кваліфікацію злочинів, за умисне чи необережне вчинення яких закон встановлює диференційовану відповідальність та суттєво відмінні одна від іншої санкції.
	Поняття вини КК  України містить у ст. 23: "Виною є психічне ставлення особи до вчинюваної дії чи бездіяльності, передбаченої цим Кодексом, та її наслідків, виражене у формі умислу або необережності".
	Поняття вини - це законодавча дефініція, яка має бути орієнтиром для визначення окремих форм вини (умислу та необережності), оскільки вони прямо названі в КК, а також для встановлення конкретного змісту вини в юридичних складах окремих злочинів [85, с. 92].
	На підставі того, що поняття вини та його сутність як центрального поняття не лише теорії кримінального права, а й кримінального процесу досліджується різними юридичними науками, можна з упевненістю стверджувати, що вина є міжгалузевим правовим інститутом.
	Одже кожна з категорій, що характеризують поняття вини, має важливе кримінально-правове значення, применшити яке ні за яких обставин неможливо, тому що саме ці поняття відіграють провідну роль у визначенні кваліфікації злочину, диференціації кримінальної відповідальності та призначенні покарання: 
	- сутність вини відображає тяжкість провини особи перед суспільством за вчинений злочин; 
	- форма вини відмежовує злочинну поведінку від незлочинної, відіграє головну роль при індивідуалізації покарання та диференціації кримінальної відповідальності, визначає кваліфікацію злочину; 
	- за допомогою видів проводиться класифікація вини, що безпосередньо впливає на кваліфікацію суспільно небезпечного діяння та призначення покарання за його вчинення; 
	- зміст вини відображає психічне ставлення особи до настання суспільно не безпечних наслідків діяння; 
	- ступінь вини враховується при кваліфікації злочину та оцінці судом обставин, які пом’якшують або обтяжують покарання; 
	- обсяг вини встановлю є конкретні межі вини у вчиненому особою суспільно небезпечному діянні [109].
	У теорії кримінального права існують два взаємно протилежні, але визначальні для дослідження категорії вини поняття - це презумпція невинуватості та презумпція вини (винуватості).
	Принцип презумпції невинуватості. Як відомо, підставою кримінальної відповідальності є наявність у діяннях особи складу злочину, передбаченого кримінальним законом. Це форма реалізації державою правоохоронних норм, яка полягає в застосуванні до особи, що вчинила злочин, конкретних кримінально-правових заходів примусового характеру через обвинувальний вирок суду. Ці положення зафіксовані в ст. 62 Конституції України та підтверджені Рішенням Конституційного Суду України у справі за конституційним поданням Міністерства внутрішніх справ України щодо офіційного тлумачення положень частини третьої ст. 80 Конституції України від 27.10.1999 р. № 9-рп/99 у справі № 1-15/99. Іншими словами, дані положення водночас уособлюють в собі демократичний принцип правосуддя - презумпцію невинуватості [6, с. 20].
	Принцип презумпції вини реалізується у кожній кримінальній справі, тому що доказування вини є центральним питанням кримінального процесу і ядром будь-якої кримінальної справи. Як правило, притягнута до кримінальної відповідальності особа вважається винуватою у вчиненні злочину, визнається обвинуваченою. Розслідування кримінальної справи має головним завданням: встановити вину чи невинуватість цієї особи.
	Поняття вини - це законодавча дефініція, яка має бути орієнтиром для визначення окремих форм вини (умислу та необережності), оскільки вони прямо названі в кримінальному законі, та для встановлення конкретного змісту вини в юридичних складах окремих злочинів [101, с. 92].
Розглянемо кожну із категорій, що характеризують поняття вини.
	Сутність вини - це суспільна якість, що визначає соціальну природу вини та характеризується негативною оцінкою поведінки особи, яка вчинила злочин, і негативним ставленням винної особи до суспільних відносин, цінностей, благ - об'єктів кримінально-правової охорони.
	Важливе кримінально-правове значення не лише при дослідженні категорії вини, а й для визначення підстав кримінальної відповідальності, кваліфікації злочинів, призначення покарання та звільнення особи від кримінальної відповідальності має поняття форми вини.
	Форму вини можна визначити лише за допомогою складного судового та/або доктринального тлумачення кримінального закону [44, с. 80].
	У теорії кримінального права форма вини визначається закріпленим у законі співвідношенням психічних елементів (свідомості та волі), що утворюють зміст вини, тобто відмінністю в інтенсивності та визначеності інтелектуальних та вольових процесів, що відбуваються у психіці суб'єкта злочину.
Відповідно до ст. 23 КК України вина виражається у двох формах: умислу і необережності, які відрізняються особливостями психічного ставлення особи до вчинення злочину.
	Визначення форми і виду вини повинно передувати встановленню складу злочину. Для цього необхідно піддати аналізу не тільки психічне ставлення суб'єкта до своїх дій, але й, головним чином, його психічне ставлення до настання наслідків цих дій. Як неможливо визначити форму та вид вини при заподіянні тілесних ушкоджень без урахування психічного ставлення особи до настання цієї шкоди, так неможливо визначити форму та вид вини, наприклад, при наклепі, образі і т. ін., злочинах без урахування того, як ставився суб'єкт до сплюндрування честі і гідності потерпілого чи інших злочинних наслідків своїх дій. Нічого не змінюється від того, що деякі злочини можуть бути вчинені тільки за однією різновидністю вини. Наприклад, замах на вбивство може бути вчинений лише з прямим умислом. Але для того, щоб встановити вид і форму вини необхідно йти від вчиненого злочину до його складу, а не навпаки.
	З поняттям форм вини тісно переплітається наступна характеристика поняття вини - види вини. Види вини - це виділені кримінальним законом різновиди умислу та необережності, виділення яких має важливе практичне значення, оскільки деякі злочини можуть бути вчинені лише з певним видом, наприклад, доведення до самогубства (ст. 120 КК України) може бути вчинене лише з побічним умислом або необережно і не може бути вчинено з прямим умислом.
	Форма вини - це описане у КК України поєднання певних ознак (елементів) свідомості і волі особи, яка вчиняє суспільно небезпечне діяння. У кожному конкретному випадку вимагається встановити саме ту форму вини, яка передбачена кримінально-правовою нормою. Кримінальний закон, поділяючи вину на дві форми (умисел і необережність), вказує, що умисел може бути прямим або непрямим, а необережність - злочинною самовпевненістю і злочинною недбалістю.
	Для правильного встановлення вини завжди необхідно опиратися на психічне ставлення особи до заподіяння нею суспільно небезпечної шкоди. Тільки таке визначення вини є відповідним до закону - як при замахові на злочин, так і при вчиненні злочинів, які мають формальні чи "укорочені" склади злочинів,- встановлювати вину необхідно на підставі психічного ставлення особи до можливих наслідків певного злочину. Адже без врахування психічного ставлення особи до суспільно небезпечних наслідків своїх дій нічого іншого встановити неможливо, крім прямого умислу, оскільки неможливо вчинити дію, не бажаючи цього. Ці твердження не змінюються тим, що деякі злочини можуть бути вчинені лише за однією різновидністю вини.
	Психічне ставлення суб'єкта до своєї дії (чи бездіяльності) - це тільки частка інтелектуального моменту (усвідомлення суспільної небезпечності поведінки), тоді як психічне ставлення до наслідків цієї дії становить другу частину інтелектуального моменту (передбачення настання наслідків) і весь вольовий момент (бажання або свідоме допущення чи легковажний розрахунок на відвернення таких наслідків).
	Види умислу. Важливу кримінально-правову роль поділ умислу на прямий і непрямий (евентуальний) відіграє щодо кваліфікації злочину, індивідуалізації кримінальної відповідальності і покарання, а також, зокрема, для відмежування замаху на злочин від закінченого злочину.
	Вказівка на умисний характер відповідного злочину здійснюється шляхом: прямого визначення форми вини, притаманної для даного злочину; всього в назвах та диспозиціях статей Особливої частини КК України вказівка на те, що певні дії вчиняються умисно; вказівки на певний мотив чи мету вчинення злочину (оскільки відомо, що ці ознаки в чинному кримінальному законодавстві виділяються лише щодо умисних злочинів); передбачення наявності "за відомості" при вчиненні злочину; посилання на неодноразовість, систематичність, злісність, якою характеризується певне діяння, вчинення його з особливою зухвалістю чи цинізмом тощо.
	Усвідомлювання особою суспільної небезпечності вчинюваного діяння означає, що вона: 
	- усвідомлює суспільну цінність блага, на заподіяння шкоди якому спрямовані її дії;
	- усвідомлює тяжкість заподіюваної шкоди;
	- усвідомлює практичні ознаки вчинюваного злочину (предмет, стан потерпілого, місце, час, співучасників);
	- усвідомлює заборонність цього діяння кримінальним законом (не конкретну норму, а взагалі);
	Якщо злочин чиниться бездіяльністю, особа усвідомлює свій обов'язок діяти, відвернути настання суспільно небезпечної шкоди. Передбачення особою настання суспільно небезпечних наслідків своїх дій чи бездіяльності означає:
мати уявлення про майбутні зміни, викликані діями особи чи її бездіяльністю, у вигляді суспільно небезпечних наслідків; уявляти конкретну шкоду, заподіяну своїми діями, - настання смерті потерпілого, знищення майна, заподіяння тілесних ушкоджень тощо; передбачати розвиток причинного зв'язку між діями (бездіяльністю) і наслідками.
	Побічний (евентуальний) умисел визначається кримінальним законом як таке психічне ставлення особи до діяння, коли особа свідомо передбачала суспільно небезпечний характер своєї дії чи бездіяльності та їх наслідки і свідомо допускала настання цих наслідків.
	Прямий і побічний умисли відрізняються лише за ознаками вольового моменту. Вольовий момент прямого умислу утворює лише бажання винною особою тих наслідків, яких вона прагне досягти вчиненням злочину.
	Вольовий момент побічного умислу більш багатий на ознаки. Усю вольову сферу психічної діяльності, крім бажання, закон відносить до вольової сфери побічного умислу - це байдужість, почуття обов'язку, небажання тощо.
Таке психічне ставлення особи до настання злочинних наслідків ґрунтується на тому, що ці наслідки для неї бокові, оскільки вона має мету і прагнення досягти інших наслідків, іншої мети.
	На сьогоднішній день, незважаючи на наявність численних праць з мотивації людської поведінки чи діяльності взагалі і мотивації злочину зокрема, у філософській, психологічній, соціологічній і юридичній літературі поки що не вироблено загальновизнаного поняття мотиву людської поведінки, не розроблена ні загальна теорія мотивації, ні єдина концепція структури мотивації [89, с. 38].
	Специфіка мотиву і мотивації злочину вимагає поглиблених досліджень із залученням новітніх досягнень психології, соціології, етики та інших галузей знань, що сприятиме повному і всебічному розумінню зазначених категорій.
	Специфіка мотиву і мотивації злочину вимагає поглиблених досліджень із залученням новітніх досягнень психології, соціології, етики та інших галузей знань, що сприятиме повному і всебічному розумінню зазначених категорій.
	Мотив є динамічною категорією, в основі його виникнення лежать об'єктивно існуючі причини. Виникаючи, мотив звичайно проходить певні етапи розвитку, протягом яких його зміст може значно змінюватися [57, с. 15].
	Мотиви діяльності людини пов'язані з її цілями. Цілі й мотиви дій можуть збігатися. Взаємозумовленість цілей і мотивів людини очевидна, оскільки мета діяльності завжди залежить від її мотиву.
	Щоб предмет або явище дійсності стали метою нашої діяльності, необхідне попереднє усвідомлення людиною, що цей предмет має стосунок до задоволення наявної в неї потреби, і потреба в ньому спонукає її до відповідної дії.
	Мотив спрямовує сили людини в напрямі задоволення її потреб. На відміну від цілей, аж ніяк не всі мотиви людина адекватно усвідомлює. Поряд із добре усвідомленими інтересами, прагненнями, переконаннями у психічному житті людини мають місце й такі особистісні тенденції та установки, які недостатньо адекватно усвідомлені, що зумовлює викривлення у світобаченні, у поведінці.
	В основі будь-якої дії лежить потреба, яка психологічно виявляється як мотив, що може реалізуватися у низці психологічних змінних: інтересах, прагненнях, переконаннях та установках [42, с. 959].
	Під інтересами розуміють мотиви, в яких втілюються емоційно забарвлені пізнавальні потреби особистості. Інакше кажучи, інтерес - це емоційно забарвлена вибіркова спрямованість особистості, яка виражається переважно в її вибірковому ставленні до тих чи інших явищ, предметів чи відповідної діяльності.
	Прагнення - це мотиви, в яких виявляються потреби особистості в умовах спеціально організованої її діяльності.
	Потяг - це мотиваційний стан, який є недиференційованою, неусвідомленою або недостатньо усвідомленою потребою суб'єкта; це простий мотив, за якого усвідомлюється лише незадоволеність реальним станом, але не усвідомлюються цілі дій. Його переживають як нечіткий емоційний порив, незадоволення існуючим станом речей.
	У необережних злочинах суб'єктивна сторона їх складу не обмежується аналізом лише вини, а включає й інші ознаки, в тому числі мотив. Однак питання щодо наявності мотиву в необережних злочинах ще й досі залишається теоретично невирішеним. Викликає здивування позиція тих правників, які категорично заперечують наявність і кримінально-правове значення мотивів у необережних злочинах [90, с. 17].
	Ставлення до мотиву як до факультативної ознаки суб'єктивної сторони злочину за суттю розладнує існуючі психологічні засади вчинення самого злочину як специфічного різновиду завжди вмотивованої людської поведінки чи діяльності. Заперечення кримінальним законом обов'язкової наявності мотиву в кожному злочині не відповідає і певним засадам права, оскільки відомо, що ще римські юристи беззастережно дотримувалися принципового положення: мотив є душею закону, при зміні мотиву змінюється і закон [91, с. 126-127].
	Отже, мотивація злочину може бути трьох типів:
	- мотивація злочинної діяльності;
	- мотивація імпульсивних злочинів;
	- мотивація звичних злочинів.
Усі вони знаходять свій вияв в умисних злочинах.
	Без встановлення мотиву і мотивації злочину всі його суб'єктивні ознаки залишаються недослідженими, що є неприпустимим. Відсутність у кримінальному праві психологічно обґрунтованих і переконливих висновків про наявність мотиву у будь-якій людській поведінці або діяльності, у тому числі і в злочинній, невизнання мотиву як обов'язкової ознаки суб'єктивної сторони злочину можуть призвести до непоправних помилок в оцінці людських вчинків.
	У психологічній науці зазначено, що мета здійснює свій прямий вплив на поведінковий акт. У цьому контексті мету розуміють як образ, уявлення про бажаний майбутній стан або наслідки поведінкового акту. Численні дослідження показують, що параметри мети впливають на результати дії. Іншим параметром мети, який впливає на виконання, є специфічність мети, яка відображає ступінь чіткості, визначеність поставленого завдання.
	Треба зазначити, що в деяких злочинах мета збігається з мотивом. Наприклад, при викраданні мотив і мета - корисливість, прагнення до збагачення. Але це все-таки різні ознаки суб'єктивної сторони складу злочину. Мотиви - це ті спонукання, які "штовхають" злочинця в спину, а мета - це той маяк, який манить, вабить злочинця до себе.
	На думку М. І. Бажанова, В. В. Сташиса і В. Я. Тація, мотив і мета є самостійними психологічними ознаками суб'єктивної сторони, однак вони взаємозалежні, взаємопов'язані між собою і лише у своїй єдності можуть дати повне уявлення про спрямованість поведінки особи, наприклад, корисливий мотив і корислива мета в таких злочинах, як крадіжка, грабіж, шахрайство [36, с. 183]. Усвідомлення мотиву перетворює його на мету. Іншими словами, мотив одночасно стає і метою. Усвідомлення мотиву і перетворення його на мету злочину робить поведінку злочинця більш цілеспрямованою. Але мотив і мета різняться між собою. На думку О. Тимчука, структура мотиву, який детермінує поведінку особи, складається з потреб і засобів, які їх задовольняють, а структура мети, яка регулює поведінку,- з почуттів (емоційного) і думок (раціонального). Іншими словами, мотив - це фактор, що детермінує поведінку, а мета - що регулює її [ 99, с. 122-123]. 
Отже, мотив і мета вчинення злочину як ознаки суб’єктивної сторони складу злочину, мають значення для правильної кваліфікації злочинного діяння, а також для визначення покарання особі, яка його вчинила.


















РОЗДІЛ ІV. ФУНКЦІОНАЛЬНЕ ЗНАЧЕННЯ СКЛАДУ ЗЛОЧИНУ

	4.1.Основні функції складу злочину

	У сучасному кримінальному праві значення складу злочину вбачається, насамперед, в його функціях, тобто в тій ролі, яку виконує поняття складу злочину в боротьбі зі злочинністю та у правозастосовній діяльності. 
	На думку Я. М. Брайнін, склад злочину як кримінально - правовий інститут здійснює дві функції: сукупність ознак, що належать до складу злочину, характеризує певне суспільно небезпечне і передбачене кримінальним законом діяння як злочин; це дає можливість встановлювати відповідні кримінальні закони; наявність у певному суспільно небезпечному і передбаченому кримінальним законом діянні складу злочину є підставою кримінальної відповідальності особи, яка вчинила це діяння; без наявності в суспільно небезпечному діянні складу злочину, передбаченого КК України, кримінальна відповідальність  неможлива [41, c.86-89].
	Для вирішення багатьох питань застосування кримінального закону, кваліфікації злочинів, а також з навчальною метою наукою кримінального права визначено риси, притаманні складові будь-якого конкретного злочину. На цій основі будується узагальнена абстрактна модель складу злочину. Ця модель, хоча вона і є науково-теоретичною, має водночас важливе практичне значення вона вказує на обов’язкові (універсальні) елементи складу будь-якого злочину. Такими елементами є: 1) об’єкт злочину; 2) об’єктивна сторона злочину; 3) суб’єктивна сторона злочину; 4) суб’єкт злочину.
	Отже відсутність хоча б одного з цих елементів свідчить про те, що дії (бездіяльність) особи, поведінка якої оцінюється у даному конкретному випадку, не є злочином. 
	У сучасному кримінальному праві значення складу злочину вбачається, насамперед, в його функціях, тобто в тій ролі, яку виконує поняття складу злочину в боротьбі зі злочинністю та у правозастосовній діяльності.
Виділяють такі функції складу злочину:
	- фундаментальну;
	- процесуальну;
	- розмежувальну;
	- гарантійну.
	Фундаментальна функція складу злочину відображається, що він є законною, єдиною, необхідною та достатньою підставою кримінальної відповідальності [27].
	Процесуальна функція складу злочину - в тому, що саме встановлення складу злочину визначає межі розслідування і є головним завданням будь-якого розслідування. Інші факти, які не належать до складу злочину, не мають значення для кваліфікації злочинів. Вони можуть мати інше кримінально-правове (наприклад, для призначення покарання), цивільно-правове тощо значення. Іншими словами, склад злочину в світлі процесуальної функції - це все те, що необхідно встановити і довести в кримінальному процесі.
	Розмежувальна функція складу злочину полягає в тому, що саме за допомогою складу злочину відмежовується злочинна поведінка від незлочинної, один склад злочину від іншого. КК України не містить двох складів злочинів, які були б повністю ідентичні за всіма ознаками.
	Гарантійна функція складу злочину полягає в тому, що точне встановлення складу злочину є гарантією забезпечення законності та дотримання прав людини. Особа, яка вчинила суспільно небезпечне діяння, повинна нести відповідальність саме за той злочин, який вона вчинила. Застосування закону, який посилює чи зменшує відповідальність за фактично вчинене, є неприпустимим. Крім того, існування поняття складу злочину надає кожному громадянинові можливість самоорієнтації, обмежуючи рамки його свободи через точний опис протиправної поведінки.
Грищук В.К.  виділив такі функції  складу злочину:
Статична:
	- склад злочину є засобом криміналізації (декриміналізації) суспільно-небезпечних діянь;
	- за допомогою складу злочину встановлюються межі кримінальної відповідальності за конкретні суспільно-небезпечні діяння;
	- склад злочину виступає одним із засобів визначення меж кримінально-правового регулювання;
	- склад злочину є одним із засобів фіксування рівня розвитку правової культури.
Динамічна:
	- склад злочину є одним із засобів удосконалення чинного КК України;
	- склад злочину має значення для застосування кримінального закону, оскільки виступає складовою об’єктивної та суб’єктивної підстав кримінальної відповідальності, визначає межі розслідування злочину, є основою правильної кваліфікації злочину.
Відмежувальна:
	- склад злочину дозволяє відмежувати злочини між собою один від одного;
	- склад злочину дозволяє відмежувати злочин від інших правопорушень.
Інформаційна:
склад злочину містить у собі інформацію про зміст і межі кримінально - правової заборони, що має важливе значення для:
	- правозастосувальних органів; 
	- фізичних і юридичних осіб; 
	- науковців.
Гарантійна :
- склад злочину визначає межі кримінальної відповідальності за суспільно - небезпечні діяння, служить засобом гарантії прав людини в Україні [49, с.153].
	Отже суттєве значення складу злочину полягає у тому, що він конкретизує, наповнює правовим змістом саме поняття злочину. 
Поняття злочину і поняття складу злочину тісно пов'язані між собою, але не тотожні. Вони по-різному відображають суттєві ознаки одних і тих самих явищ суспільного життя - злочинів. поняття складу злочину відповідає на питання - чим відрізняється один злочин від іншого. 
	Отже, поняття злочину і поняття складу злочину перебувають між собою у співвідношенні форми та змісту. При цьому, поняття злочину є формою, а поняття складу злочину - змістом. 




















	




4.2.Значення складу злочину для кримінально-правової кваліфікації

	Кримінально-правове значення складу злочину полягає у таких положеннях: 1) склад злочину конкретизує, наповнює правовим змістом поняття злочину і тому виступає єдиним, законним, необхідним і достатнім показником наявності злочину; 2) склад злочину дозволяє провести чітке розмежування між злочином і проступком, тобто незлочинним суспільно небезпечним діянням; 3) за допомогою складу злочину на законодавчому рівні здійснюється криміналізація (декриміналізація) суспільно небезпечних протиправних винних караних діянь4) склад злочину відіграє вирішальну роль у процесі встановлення кваліфікації злочинів, і тому можна впевнено сказати, що саме склад злочину є основою кримінально-правової кваліфікації злочинів.
	Під кваліфікацією злочинів розуміють точне встановлення відповідності вчиненого винним суспільно небезпечного діяння складу конкретного злочину закріпленого в кримінальному законі [ 92, с. 50].
	На думку Андрущенко П.П. під кваліфікацією злочину в кримінально правовому значенні слід розуміти закріплений (зафіксований) в обвинувальному  вироку, постанові чи ухвалі суду висновок про те, що вчинене особою діяння містить ознаки конкретного складу злочину, передбаченого кримінальним законодавством [ 23, с. 6-7].
	Кваліфікація злочинів - це процес встановлення відповідності (або невідповідності) вчиненого особою суспільно-небезпечного діяння тому складу злочину, який формулюється у чинному кримінальному законі.
	На думку М. Круміної, правильна кваліфікація має велике значення для реалізації прав і законних інтересів людини, для ствердження справедливості і законності [65, с.82-83].
	Відповідно до змісту ч. 1 ст. 2 КК України, підставою кримінальної відповідальності є вчинення особою суспільно небезпечного діяння, яке містить склад злочину, передбаченого цим Кодексом. У цій нормі відбито найважливіше значення складу злочину для законності й обґрунтованості кримінальної відповідальності: тільки сукупність усіх передбачених законом ознак складу злочину (і жодні інші обставини) може бути підставою кримінальної відповідальності. Тому склад злочину є єдиною і достатньою підставою кримінальної відповідальності: встановлення його ознак у конкретному суспільно небезпечному діянні особи означає, що є все необхідне для кримінальної відповідальності. Тим самим склад злочину визначає і межі розслідування, оскільки основним завданням слідства саме і є встановлення об'єктивних і суб'єктивних ознак складу злочину.
	Без наявності в суспільно небезпечному діянні складу злочину, передбаченого кримінальним законом, кримінальна відповідальність неможлива. Встановлення підстави кримінальної відповідальності вимагає виявлення двох моментів: вчинення особою певного суспільно небезпечного діяння і наявності в цьому діянні передбаченого кримінальним законом складу злочину. Перш за все, повинна бути встановлена подія злочину як факт дійсності. Але встановлення однієї лише події злочину ще не може бути підставою кримінальної відповідальності поки не буде виявлено, який саме злочин вчинено, під ознаки якого, передбаченого кримінальним законом, складу злочину підпадає вчинений злочин. Лише з цього моменту виникає підстава кримінальної відповідальності в повному обсязі. Вчинення суспільно небезпечного діяння стає підставою кримінальної відповідальності лише в тому разі, коли у вчиненому діянні є склад злочину, тобто сукупність ознак, зазначених у кримінальному законі.
	Слово "підстава" має багатий семантичний зміст. Воно, зокрема, означає вихідні, головні положення. Діяти на підставі чого-небудь - означає спиратися на щось, мати щось за основу, відштовхуватися від чогось, мати щось як виправдання, достатній привід для діяльності. Встановлення складу злочину в конкретному випадку не вирішує наперед питання про кримінальну відповідальність особи. Встановлення у вчиненому діянні складу злочину означає, що є юридична підстава для притягнення особи до кримінальної від-повідальності.
	Під кваліфікацією злочинів розуміють точне встановлення відповідності вчиненого винним суспільна небезпечного діяння складу конкретного злочину, закріпленого в кримінальному законі.
	Найбільш повним видається визначення поняття кваліфікації, дане 
В. О. Навроцьким. На його думку, кваліфікація злочинів - це результат кримінально-правової оцінки діяння органами дізнання, попереднього розслідування (досудового слідства), прокуратури й суду, внаслідок чого констатовано, що скоєне є злочином, визначено норму кримінального закону, яка передбачає відповідальність за скоєне, і встановлено відповідність між юридично значущими ознаками посягання й ознаками злочину, передбаченими законом, та процесуально закріплено висновок про наявність такої відповідності. Кваліфікація являє собою певний розумово-логічний процес, що здійснюється за законами формальної логіки з використанням таких прийомів і методів, як індукція й дедукція, аналіз і синтез, сходження від абстрактного до конкретного.Через кваліфікацію дається правильна юридична й соціально-політична характеристика вчиненого суспільно небезпечного діяння [32, с.73].
	Кваліфікуючи злочин, ми визначаємо ту статтю КК, в якій закріплений
склад вчиненого злочину. Тим самим за допомогою кваліфікації дається точна
юридична і соціальна характеристика вчиненого діяння [25, с. 109-110].
	Як стверджує Коржанський М.Й., сучасна диференціація кримінально-правових норм настільки деталізована, що багато окремих, самостійних складів злочинів, передбачених законом, відрізняються один від одного лише однією ознакою. Так, наприклад, різні склади злочинів проти власності (ст.ст. 185-190 КК України) відрізняються лише однією ознакою - способом вчинення діяння - таємно (ст. 185 КК України ), відкрито (ст. 186-187 КК України), із застосуванням обману (ст. 190 КК України) і т. ін. Всі інші ознаки цих складів злочинів тотожні, однакові. Крім того, і в межах однієї статті містяться кілька окремих складів злочинів, які теж відрізняються лише однією ознакою (зокрема, ч. 2 ст. 185 від ч. 1 цієї ж статті) - повторністю вчинення цього злочину чи вчиненням його за попереднім зговором групою осіб [64, c. 3].
	Кваліфікація - це не тільки встановлення фактичних даних про подію злочину, а й відшукання логічного зв'язку між подією злочину і конкретним складом злочину.
	Кожен злочин має безліч ознак, але далеко не всі вони враховуються при кваліфікації: необхідно відібрати лише ті юридично значущі об'єктивні й суб'єктивні ознаки, що входять до складу конкретно вчиненого діяння. І якщо їх сукупність відповідатиме сукупності передбачених законом ознак, то це свідчить про наявність у діях винної особи складу певного злочину, а відсутність хоча б однієї з необхідних ознак - про відсутність у діях особи конкретного складу злочину.
	Кваліфікація - це, насамперед, певний розумовий процес, що виражається в послідовному встановленні точної відповідності усіх ознак конкретного суспільно небезпечного діяння ознакам складу злочину, закріпленого кримінальним законом.
	При цьому встановлення складу злочину як підстави кримінальної відповідальності є головним завданням кваліфікації, а сам склад злочину виступає в якості юридичної підстави кваліфікації.
	Склад злочину виступає знаряддям, яке використовується при кваліфікації в ході зіставлення факту та норми, слугує проміжною ланкою, що допомагає встановити відповідність фактичних і юридичних ознак.
Кримінально-правове значення виділення видів складів злочинів (їхня класифікація) полягає в тому, що:
	- з урахуванням виду складу злочину визначається, які ознаки є обов'язковими для певного складу;
	- вид складу злочину враховується у разі встановлення моменту закінчення відповідного посягання;
	- залежно від виду складу злочину визначають: охоплюється все скоєне однією кримінально-правовою нормою чи наявна сукупність злочинів, і, відповідно, чи потрібно ставити у вину особі дві або більше статей Особливої частини КК України.
	Кваліфікація злочинів не може мати іншої юридичної основи,  крім кримінального закону [86, с.223-224].
	Склад злочину являє собою законодавчу модель кваліфікації злочину. Кваліфікація злочину передбачає повне і всебічне встановлення тих фактичних обставин справи, що відповідають ознакам складу злочину, зазначеним у законі. Якщо такі фактичні обставини не з'ясовано, не можна дати точну кваліфікацію злочину, що відповідала б об'єктивній істині.
	На думку В.В.Кузнецова кваліфікація злочинів базується на таких принципах: 1) законності; 2) офіційності; 3) об'єктивності; 4) точності; 5) індивідуальності;6) повноти; 7) вирішення спірних питань на користь особи, дії якої кваліфікуються; 8) недопустимості подвійного інкримінування; 9) стабільності [68, с. 155-158].
	Крім виявлення у справі певних фактичних обставин, необхідно знайти і точно усвідомити ознаки цього складу злочину відповідно до норми КК України, потім встановити відповідність вчиненого особою діяння ознакам складу, описаного в законі. Кваліфікація злочину і є об'єднуючою ланкою між фактично вчиненим особою суспільно небезпечним діянням і тим складом злочину, якому це діяння відповідає.
	Звідси випливає важлива вимога: кваліфікація передбачає точний юридичний аналіз елементів складу злочину: об'єкта, об'єктивної і суб'єктивної сторін, суб'єкта злочину. Причому правильне встановлення елементів складу та їх ознак є необхідною передумовою правильної кваліфікації вчиненого. У відносно простих випадках, за чіткого знання закону досвідчений юрист вже при вивченні кримінальної справи може одразу зробити висновок щодо кваліфікації злочину, не вдаючись навіть до детального зіставлення виявлених обставин з нормою закону. Це кваліфікація на основі так званого симультанного (миттєвого) упізнання досліджуваних матеріалів. Але, як свідчить практика, кваліфікація на підставі такого упізнання містить серйозну небезпеку помилки, тому що виключає з'ясовування всіх необхідних ознак складу, їх зіставлення з фактичними обставинами справи [30, с.158-161].
	При цьому встановлення складу злочину як підстави кримінальної відповідальності є головним завданням кваліфікації, а сам склад злочину виступає в якості юридичної підстави кваліфікації.
	Як слушно ще за радянських часів зазначає Р.В. Вереша, визнання складу злочину єдиною підставою кримінальної відповідальності означає, що лише в межах складу злочину можна виділити об'єктивні й суб'єктивні підстави кримінальної відповідальності [43, с. 107].
 Взагалі, у теорії кримінального права виділяють дві підстави кримінальної відповідальності - правову і фактичну. 	Структура складу злочину на рівні елементів - це правова структура складу злочину, яка виражає специфічно юридичну природу змісту кримінально-правових понять. Структуру складу злочину на рівні ознак можна розглядати як логічну його структуру. Наявність у складі злочину двох структурних рівнів (елементів і ознак) робить його більш визначеним і чітким [52, с. 6].
	Без наявності в суспільно небезпечному діянні складу злочину, передбаченого кримінальним законом, кримінальна відповідальність неможлива. Встановлення підстави кримінальної відповідальності вимагає виявлення двох моментів: вчинення особою певного суспільно небезпечного діяння і наявності в цьому діянні передбаченого кримінальним законом складу злочину. Перш за все, повинна бути встановлена подія злочину як факт дійсності. Але встановлення однієї лише події злочину ще не може бути підставою кримінальної відповідальності поки не буде виявлено, який саме злочин вчинено, під ознаки якого, передбаченого кримінальним законом, складу злочину підпадає вчинений злочин. Лише з цього моменту виникає підстава кримінальної відповідальності в повному обсязі. Вчинення суспільно небезпечного діяння стає підставою кримінальної відповідальності лише в тому разі, коли у вчиненому діянні є склад злочину, тобто сукупність ознак, зазначених у кримінальному законі.
Відсутність у діянні особи складу злочину означає відсутність підстави кримінальної відповідальності.
	Законодавче визначення підстави кримінальної відповідальності відповідно до чинного кримінального закону надає можливість виділити такі характерні риси складу злочину: відомо, що кожне суспільно небезпечне діяння має різноманітні ознаки об'єктивного й суб'єктивного характеру, але при цьому кримінальним законом повинні бути закріплені, насамперед, стійкі, постійні й типові для більшості діянь ознаки; оскільки поняття складу злочину як підстави кримінальної відповідальності тісно пов'язане з поняттям злочину як суспільно небезпечного діяння, ці ознаки повинні у своїй сукупності визначати рівень суспільної небезпеки діяння взагалі, а кожна з них окремо - впливати на ступінь суспільної небезпеки зокрема; склад злочину - це законодавче поняття про злочин і зазначає лише ті його ознаки, що закріплені в законі про кримінальну відповідальність.
	Таким чином, викладені вище доводи і факти свідчать, що склад злочину є єдиною, необхідною, законною і достатньою підставою кримінальної відповідальності.
	Єдність складу злочину як підстави кримінальної відповідальності полягає в тому, що інших підстав кримінальної відповідальності немає.
Необхідність складу злочину як підстави кримінальної відповідальності в тому, що без наявності складу злочину кримінальна відповідальність згідно з законом не може настати, неможлива.
	Законність складу злочину як підстави кримінальної відповідальності в тому, що вона встановлена законом (ст. 2 КК України) і виключає сваволю при вирішенні питання про притягнення особи до кримінальної відповідальності, дає можливість доказувати обґрунтованість притягнення до кримінальної відповідальності або спростувати її.
	Достатність складу злочину як підстави кримінальної відповідальності в тому, що інших підстав для кримінальної відповідальності законом не передбачено, а тому шукати їх та доказувати не потрібно. Наявність у діях особи певного складу злочину Достатньо для притягнення її до кримінальної відповідальності за вчинення цього злочину.
	У літературі визнається, що основою кваліфікації є склад тобто сутність встановлених кримінальним законом ознак окремого, певного виду діяння (вбивства, грабежу, зґвалтування, хуліганства тощо). Вчинене певною особою конкретне діяння теж має сукупність певних ознак. Органи, що застосовують кримінальний закон, аналізують, порівнюють ознаки вчиненого діяння з ознаками певного складу злочину. Якщо вони збігаються, робиться висновок про інкримінування певного складу (або складів) злочину за вину особі. Таким є процес кваліфікації злочину [54, с.139-140].
	На жаль, у практиці кримінально-правової боротьби зі злочинністю нерідко зустрічається недооцінка слідчими й особами, що проводять дізнання правильної кваліфікації злочинів, а тим часом правильна кваліфікація є однієї з найважливіших гарантій законності в попередньому розслідуванні.
	У правозастосовній діяльності правильна кваліфікація виступає необхідною умовою дотримання законності, забезпечення конституційних прав і свобод людини і громадянина, законних інтересів юридичних осіб, відправлення справедливого правосуддя у кримінальних справах.
	У подальшому найбільший внесок у розвиток теорії кваліфікації злочинів зробив академік В.М. Кудрявцев. Кваліфікація злочинів, на думку 
В.М. Кудрявцева, є встановлення та юридичне закріплення точної відповідності між ознаками вчиненого діяння та ознаками складу злочину, передбаченого кримінальним законом На відміну від професора А.А. Герцензона академік В.М. Кудрявцев точніше визначає ту норму, яку необхідно застосувати при кваліфікації злочину [67,с. 256-257].
	Так само як і В.М. Кудрявцев визначають поняття кваліфікації злочинів професори А.Ф. Зелінський Б.А. Куринов і С.А. Тарарухін [55, с.203-204]. Але й таке визначення цієї норми незадовільне, оскільки і воно неконкретне, неоднозначне, не виключає застосування неналежної норми, тобто не виключає помилки. Воно не враховує детальної конкретизації і диференціації кримінально-правових норм, що відображають прагнення законодавця до диференціації кримінальної відповідальності. Сучасна диференціація кримінально-правових норм настільки деталізована, що багато окремих, самостійних складів злочинів, передбачених законом, відрізняються один від одного лише однією ознакою.
	Для кваліфікації діяння важливо встановити і застосувати саме ту норму, що містить певний, конкретний склад злочину.
	Головним у кваліфікації злочину є завдання і результат - встановити наявність складу злочину у вчиненому діянні, тобто визначити підставу кримінальної відповідальності. Але кваліфікація злочину не є кримінальною відповідальністю і не є її підставою. Кримінально-правова кваліфікація - це засіб реалізації кримінальної відповідальності. Кваліфікація злочину конкретизує кримінальну відповідальність, встановлює її межі, визначає сутність. Кваліфікація злочину є конкретною та єдиною формою реалізації кримінальної відповідальності.
	Але серед багатьох парадоксів, якими відзначається кримінально правова кваліфікація в сучасних умовах, на сам перед слід вказати на явну деформацію в реалізації основної функції кримінально правової кваліфікації - визначенні того, є вчинене діяння злочином чи ні.


















ВИСНОВКИ

	Склад злочину є одним із найважливіших та, водночас, найскладніших понять сучасної юридичної науки, дослідженням проблем яких приділялася і приділяється посилена увага з боку не лише теоретиків, а й практичних фахівців. 
	Щодо питання складу злочину та проблеми навколо нього набули в науці особливої актуальності у зв'язку з дослідженням його сутності та проявів як сталого кримінального поняття і явища. 
	Його розв'язання та вирішення має надзвичайно важливе значення для встановлення його меж, розкриття сутності та кримінально-правового значення, виливу на інші інститути кримінального права, а також застосування на практиці в різних її сферах здобутків теорії.
	Усе бічний процес глибокого пізнання певного явища дійсності безпосередньо пов'язаний із застосуванням історичного підходу та ретроспективного аналізу цього явища. Саме тому в процесі дослідження найбільш було приділено увагу як для вивчення поняття злочину як основи вчення про склад злочину, так і самого інституту складу злочину, його елементів структури та його значення як підстави кримінальної відповідальності.
	Під час дослідження даної тематики дипломної роботи були виконані всі поставлені завдання:
у роботі були проаналізовані думки вчених щодо поняття злочину та його сутності;
розглянуті поняття складу злочину та виокремити його елементи, ознаки, види, функції та практичне значення у кримінальному праві;
досліджені елементи складу злочину та визначити його ознаки;
розглянуті обов’язкові та факультативні ознаки кожного з елементів складу злочину;
дослідженні значення правильної оцінки та визначення усіх ознак елементів складу злочину для кваліфікації злочинного діяння.
	Викладене дозволяє зробити такі важливі висновки:
1) склад злочину являє собою визначену сукупність об'єктивних і суб'єктивних ознак, що характеризують конкретне суспільно небезпечне діяння як злочинне;
2) тільки в кримінальному законі встановлюється сукупність зазначених ознак;
перелік складів злочинів, передбачених законом, є вичерпним;
тільки у складі злочину визначається характер та обсяг відповідальності за вчинений злочин.
	У науці кримінального права вчення про склад злочину займає особливе місце. Це пояснюється як його значимістю для рішення питань про злочинність і не злочинність діяння, правильної кваліфікації вчиненого і точного застосування закону, так і тим, що в рамках самого вчення про склад злочину вивчаються і розвиваються всі основні інститути кримінального права.
	Відповідно до ч. 1 ст. 2 КК України "підставою кримінальної відповідальності є вчинення особою суспільно небезпечного діяння, що містить у собі склад злочину, передбаченого цим Кодексом". 
	У цій нормі відбито найважливіше значення елементів складу злочину для законності й обґрунтованості кримінальної відповідальності: тільки сукупність усіх передбачених законом ознак складу злочину (і ніякі інші обставини) може бути підставою кримінальної відповідальності. 
	Таким чином, склад злочину є єдиною і достатньою підставою кримінальної відповідальності: встановлення його ознак у конкретному суспільно небезпечному діянні особи означає, що є все необхідне для кримінальної відповідальності.
	Тим самим елементи складу злочину визначають і межі розслідування, тому що основним завданням слідства саме і є встановлення об'єктивних і суб'єктивних ознак складу злочину.
	Важливе значення елементів складу злочину виявляється і в тому, що він дозволяє провести:
	- по-перше, чітке розмежування між злочином і проступком, тобто незлочинним суспільно небезпечним діянням;  
	- по-друге, відмежувати один злочин від будь-якого іншого (наприклад, крадіжку від грабежу, зловживання владою або службовим становищем від перевищення влади або службових повноважень).
	У законодавчій практиці за допомогою складу здійснюється криміналізація (декриміналізація) суспільно небезпечних діянь. Тому склад злочину, як і вчення про нього, утворює той інструмент, за допомогою якого законодавець і здійснює кримінальну політику в галузі криміналізації діянь.
	Сподіваюся, що науковий і практичний аналіз досліджуваних проблем, проаналізовані різнопланові точки зору, думки і шляхи вирішення досліджуваних питань, запропоновані різними науковцями, допоможуть у теоретичній і практичній діяльності, знайдуть подальший розвиток, що приведе до вдосконалення чинного законодавства та правозастосовної практики.
	Чинне законодавство, практика й розвиток юридичної науки взагалі та теорії кримінального права зокрема показують, що в реальному житті виникають випадки, коли насправді винні у вчиненні злочину особи не притягаються до кримінальної відповідальності, діяння осіб, які не порушували норми закону, оцінюються як злочинні, а однакові діяння, вчинені особами з різним суспільно-правовим статусом, отримують у правоохоронних органів та суду різну правову оцінку. 
	Саме на вирішення таких ситуацій і спрямовані зусилля інститутів складу злочину та кримінальної відповідальності.
 
СПИСОК ВИКОРИСТАНИХ ДЖЕРЕЛ

1.	Конституція України  – Відомості Верховної Ради України (ВВР), 1996, № 30, ст. 141– [Електронний ресурс] – Режим доступу: http://zakon2.rada.gov.ua/laws/show/254к/96-вр. 
2.	Кримінальний кодекс України. – [Електронний ресурс] – Режим доступу: http://zakon4.rada.gov.ua/laws/show/2001-05
3.	Кримінальний процесуальний кодекс України. – [Електронний ресурс] – Режим доступу: http://zakon4.rada.gov.ua/laws/show/4651-17
4.	Кримінальний кодекс України. Науково-практичний коментар: у 2 т./ за заг. ред. В.Я. Тація, В.П. Пшонки, В.І. Борисова, В.І. Тютюгіна. 5 вид., допов. – Х.: Право, 2013. 1 том – 376с., 2 том – 1040 с.
5.	Закон України  від 18 січня 2001 року N 2235-III "Про громадянство України". – [Електронний ресурс] – Режим доступу: http://zakon0.rada.gov.ua/laws/show/2235-14
6.	Рішення Конституційного Суду України у справі за конституційним поданням Міністерства внутрішніх справ України щодо офіційного тлумачення положень частини третьої статті 80 Конституції України (справа про депутатську недоторканність): Рішення Конституційного Суду України від  27 жовтня 1999 року. – [Електронний ресурс] – Режим доступу: http://zakon4.rada.gov.ua/laws/show/v009p710-99
7.	Постанова Пленуму Верховного Суду України № 1 від
26.04.2002 р. "Про судову практику у справах про необхідну оборону".
– [Електронний ресурс] – Режим доступу: http://zakon4.rada.gov.ua/laws/show/v0001700-02
8.	Постанова Пленуму Верховного Суду України від 
07.02.2003 р. № 2 "Про судову практику в справах про злочини проти
життя та здоров'я особи". – [Електронний ресурс] – Режим доступу: http://zakon1.rada.gov.ua/laws/show/v0002700-03
9.	 Постанова Пленуму Верховного Суду України від 27.02.2004 р. № 2 "Про застосування судами законодавства про відповідальність за втягнення неповнолітніх у злочинну чи іншу антигромадську діяльність". – [Електронний ресурс] – Режим доступу: http://zakon2.rada.gov.ua/laws/show/v0002700-04
10.	 Постанова Пленуму Верховного Суду України від 28.06.1991 р. № 3 "Про судову практику в справах про хуліганство" із змінами і доповненнями. – [Електронний ресурс] – Режим доступу: http://zakon2.rada.gov.ua/laws/show/v0003700-91
11.	 Постанова Пленуму Верховного Суду України від 26.04.2002 р. № 3 "Про судову практику в справах про злочини у сфері обігу наркотичних засобів, психотропних речовин, їх аналогів або прекурсорів". – [Електронний ресурс] – Режим доступу: http://zakon1.rada.gov.ua/laws/show/v0004700-02
12.	 Постанова Пленуму Верховного Суду України від 6 листопада
2009 р. № 10 "Про судову практику в справах про злочини проти власності". – [Електронний ресурс] – Режим доступу: http://www.scourt.gov.ua/clients/vs.nsf/0/CE23FEBC771D9FCBC2257682004D020E?OpenDocument&
13.	 Постанова Пленуму Верховного Суду України від 26.04.2002 р. №5 "Про судову практику у справах про хабарництво". – [Електронний ресурс] – Режим доступу: http://zakon1.rada.gov.ua/laws/show/v0005700-02
14.	 Постанова Пленуму Верховного Суду України від 16.04.2004 р. № 5 Про практику застосування судами України законодавства у справах про злочини неповнолітніх» ". – [Електронний ресурс] – Режим доступу: http://zakon4.rada.gov.ua/laws/show/va005700-04
15.	 Постанова Пленуму Верховного Суду України №6 від 
31.05.2002 р. "Про практику розгляду судами справ про застосування
примусових заходів виховного характеру. – [Електронний ресурс] – Режим доступу: http://zakon4.rada.gov.ua/laws/show/v0006700-02
16.	Постанова Пленуму Верховного Суду України від 03.06.2005 р. №7 "Про практику застосування судами примусових заходів медичного характеру та примусового лікування". – [Електронний ресурс] – Режим доступу: http://zakon2.rada.gov.ua/laws/show/v0007700-05
17.	 Постанова Пленуму Верховного суду України від 03 червня 2005 р. № 8 “Про судову практику у справах про контрабанду та порушення митних правил”. – [Електронний ресурс] – Режим доступу: http://zakon2.rada.gov.ua/laws/show/v0008700-05
18.	 Постанова Пленуму Верховного Суду України від 06.11.2009р. №10 "Про судову практику у справах про злочини проти власності". – [Електронний ресурс] – Режим доступу: http://ciscokrol.ddns.net:5000/index.php/poziciivsu/kriminalnepravo1/plenumkriminalnepravo1/168----06112009-10-q--------q
19.	Постанова Пленуму Верховного Суду України від 25.05.1998 р. № 13 "Про практику розгляду судами справ про корупційні діяння та інші правопорушення, пов'язані з корупцією". – [Електронний ресурс] – Режим доступу: http://zakon2.rada.gov.ua/laws/show/v0013700-98
20.	Постанова Пленуму Верховного Суду України від 26.12.2003 р. № 15 "Про судову практику у справах про перевищення влади або службових повноважень". – [Електронний ресурс] – Режим доступу: http://zakon2.rada.gov.ua/laws/show/v0015700-03
21.	 Постанова Пленуму Верховного Суду України від 10.12.2004 р. № 17 "Про судову практику у справах про злочини та інші правопору-шення проти довкілля". – [Електронний ресурс] – Режим доступу: http://zakon4.rada.gov.ua/laws/show/v0017700-04
22.	 Судова практика у справах про злочини неповнолітніх і втягнення їх у злочинну діяльність / Судова палата у кримінальних справах Верховного Суду України від 29.08.2003 р. – [Електронний ресурс] – Режим доступу: http://zakon0.rada.gov.ua/laws/show/n0082700-03
23.	 Андрущенко П.П.  Поняття доказів у кримінальному судочинстві, їх достовірності, належності та допустимості /П.П. Андрущенко. – Адвокат №4 (127), 2011.  Наука і практика. –  С.6-14
24.	 Навроцький В.О. Склад злочину: проблемні питання 
/ В.О. Навроцький. – Тези міжнародної наукової конференції. Вісник Академії Адвокатури України. 1(14) 2009. – С.237-239
25.	 Навроцький В.О.   Проблеми юридичної кваліфікації (теорія і практика) / В.О. Навроцький. – Тези міжнародної наукової конференції. Вісник Академії Адвокатури України. 1(17) 2010. – 109-111
26.	 Строган А.В. Характеристика вини у кримінальному праві 
/ А.В. Строган. –  Юридичний вісник України – 20 (620). –2014.– [Електронний ресурс] – Режим доступу: http://yurincom.com/ru/yuridichnyi_visnyk_ukrainy/overview/?id=1697 
27.	 Савченко А.В. Поняття та значення об’єктивної сторони складу злочину / А.В. Савченко. – [Електронний ресурс] – Режим доступу: http://www.naiau.kiev.ua/books/mnp_krum_pravo_zag/Files/Lekc/T7/T7_P1.html
28.	 Бажанов М.І.  Кримінальне право України / М.І. Бажанов –Підручник. – Київ, Юрінком Інтер. –2005. – 280 с.
29.	 Лекції з курсу “Кримінальне право України". Загальна частина. – [Електронний ресурс] – Режим доступу: http://www.naiau.kiev.ua/books/mnp_krum_pravo_zag/Files/Lekc/T7/T7_P1.html
30.	 Кримінальне право України: Заг. Частина: Підруч. для студ. вищ. навч. закл.  / Ю.В.Александров, В.А. Клименко. – К.: МАУП, 2004 – 328с. 
31.	 Кримінальне право України. Загальна частина: Підручник. (Ю. В. Александров, В. І. Антипов, М. В. Володько та ін.). – Вид. 3-тє, переробл. та допов./ За ред. М. І. Мельника, В. А. Клименка. – К.: Юридична думка, 2004. – 352 с
32.	 Бажанов М.І., Баулін Ю.В., Тацій В.Я. Кримінальне право України. Особлива частина. doc. www.lawbook, by.ru. – [Електронний ресурс] – Режим доступу: http://www.refua.narod.ru/ 
33.	 Бажанов М.І., Баулін Ю.В., Борисов В.І. Кримінальне право України. Загальна частина.doc. www.lawbook, by.ru. – [Електронний ресурс] – Режим доступу: http://www.refua.narod.ru/ 
34.	 Бажанов М.І. Кримінальне право України. doc. www.lawbook, by.ru.- Библиотека юриста. [Електронний ресурс] – Режим доступу: http://www.refua.narod.ru/ 
35.	Кримінальне право України: Загальна частина: Підручник 
/ М. І. Бажанов, Ю. В. Баулін, В. І. Борисов та ін.; За ред. проф. 
М. І. Бажанова , В. В. Сташиса, В. Я. Тація. – 2-е вид., перероб. і допов. – К.: Юрінком Інтер, 2005. – 480 с.
36.	Кримінальне право України:Загальна частина: підручник  (Ю.В.Баулін, В.І. Борисов, В.І.Тютюгін та ін.); за ред. проф. В.В.Сташиса, В.Я.Тація – 4-те вид.., переробл. і допов. – Х.: Право, 2010 – 456 с.
37.	 Бараненко Д.В. Службова особа в інституті спеціального суб'єкта злочину / Д.В. Бараненко,  С.К. Магарін // Прокуратура. Людина. Держава. – 2004. –№ 8. – С. 49-56. 
38.	 Бачинин В. А. Философия права и преступления / А.В. Бачинин – X., 1999. – 607 с. 
39.	Берзін П.С.  Поняття "значна майнова шкода" та "майнова шкода у великих розмірах" у злочинах проти господарського обороту за Карним кодексом Республіки Польща/ П.С. Берзін // Підприємництво, господарство і право. – 2006. – № 1– С. 120-123.
40.	 Білецький Є. М., Судова медицина та судова психіатрія / Є.М. Білецький, Г.А. Білецька: Навчальний посібник. – К.: Юрінком Інтер, 2004. – 192 с.
41.	 Брайнин Я.М. Уголовный закон и его применение / Я.М. Брайнин. – М.: Юридическая литература,  1967. –125 с.
42.	 Варій М. Й. Загальна психологія / М. Й.  Варій: Підручник.– К.: Центр учбової літератури –2007. – 968 с
43.	 Вереша Р. В. Проблеми вини в теорії кримінального права / Р.В. Вереша: Навчальний посібник. – К.: Атіка, 2005. – 464 с.
44.	 Вереша Р. В. Нормативне визначення поняття вини та перспективи вдосконалення інституту вини в кримінальному праві / Р.В. Вереша // Підприємництво, господарство і право. – 2004. – № 4. – С. 98-103.
45.	 Воробей П. А. Поняття злочину: Лекція. / П. А.  Воробей – К.: НАВСУ, 1999. – 28 с.
46.	 Гавриш С. Б. кримінально-правова охорона довкілля в Україні. Проблеми теорії, застосування і розвитку кримінального законодавства 
/ С.Б. Гавриш. – К.: Інститут законодавства Верховної Ради України, 
2002. – 636 с.
47.	 Гацелюк В.А. Реализация принципов  уголовного права Украины : Проблемы и перспективы. / В.А. Гацелюк. Препринт /МВД Украины, Луганс. Акад. Внутр.дел им. 10-летия Независимости украины; [научн. ред. канд.юрид. наук, доц. Ю.В.Кучер]. –Луганск: РИО ЛАВД, 
2003 –152 с.
48.	 Герцензон А. А. Уголовное право: Общая часть./ А.А. Герцензон – М. : Издание РИО ВЮА, 1948. – 496 с.
49.	 Грищук В.К. Кримінальне право України / В.К. Грищук. Навчальний посібник. – Хмельницький, 2005.  – 570 с.
50.	Гуліна С. Проблеми реалізації принципу презумпції невинуватості в кримінальному процесі / С. Гуліна // Підприємництво, господарство і право. – 2005. – №1. – С.119-122 
51.	 Курс кримінології. Загальна частина: Підручник: У 2 кн. / За заг. ред. Джужи О. М. – К.: Юрінком Інтер, 2001. – 352 с.
52.	 Дьомін Ю.М. Кримінальне право України: (У питаннях та відповідях): Навч. посіб. для студ. вищ. навч. закл./ Ю.М. Дьомін, С.О.Юлдашев; За аг. ред. проф. З.Д. Смітієнко. – К.:МАУП, 2005–340с.
53.	 Зав'ялов С. М. Спосіб вчинення злочину: сучасні проблеми вивчення та використання у боротьбі зі злочинністю: автореф. дис. . канд. юрид. наук (12.00.09) / НАВСУ. – К., 2005. – 19 с. 
54.	 Заруба П. Злочин як соціальне явище  / П. Заруба // Підприємництво, господарство і право. –  2005. –  № 10. – С. 137-140.
55.	 Зелинский А. Ф. Криминальная психология / А.Ф. Зелинский. – К.: Юрінком Інтер, 1999. – 240 с.
56.	 Капітанська С. Підстави бездіяльності у праві (теоретичний аспект) 
/ С. Капітанська // Підприємництво, господарство і право. – 2004. – № 10. – С. 32-36.
57.	 Кибальник А. Ответственность в международном уголовном праве 
/ А. Кибальник// Уголовное право. – 2003. – № 2. – С. 39-41. 
58.	 Колпаков В. К. Адміністративне правопорушення (проступок): поняття і співвідношення з іншими деліктами / В. К. Колпаков // Підприємництво, господарство і право. – 2003. – № 7. – С. 47-51
59.	 Правознавство [Текст] : підручник для студ. вищих навч. закладів / ред.: В. В. Копєйчиков, А. М. Колодій. – К. : Юрінком Інтер, 2006. – 752 с. 
60.	 Коржанський М. Й. Словник кримінально-правових термінів 
/ М.Й. Коржанський. – К.: ТОВ "Ґенеза".– 2000. – 200 с.
61.	 Коржанський М. Й. Об'єктивні межі кримінальної відповідальності
 / М. Й. Коржанський, Я. І. Соловій // Науковий вісник НАВСУ. – К., 1998. – Вип. 2. – С. 44-50.
62.	 Коржанський М. Й. Презумпція невинуватості і презумпція вини 
/ М.Й. Коржанський: Монографія. – К.: Атіка, 2004. – 216 с.
63.	 Коржанський М. Й. Об'єкт і предмет злочину: лекція 
/ М.Й. Коржанський. – К.: НАВСУ, 1997 – 112 с.
64.	 Коржанський М. Й. Кваліфікація злочинів / М.Й. Коржанський. – К.: Юрінком Інтер, 1999. – 894 с.
65.	 Круміна М. Кримінологічна характеристика особи, яка вчиняє вбивства і тілесні ушкодження з необережності / М. Круміна // Право України. –2006. – № 2. – С. 82-85.
66.	 Кудрявцев В. М. Проблеми визначення ознак об'єктивної сторони посягання на життя носіїв судової влади або їх близьких родичів у зв'язку з їх діяльністю, пов'язаною зі здійсненням правосуддя  / В.М. Кудрявцев // Прокуратура. Людина. Держава. – 2004. – № 9. – С. 54-62.
67.	 Кудрявцев В. Н. Общая теория квалификации преступлений 
/ В.Н. Кудрявцев – М., 2001. – 304 с.
68.	 Кузнецов В.В. Кримінальне право України: питання та задачі для підготовки до вступних, семестрових та державних екзаменів. Навч. посіб. / В.В. Кузнецов,  А.В. Савченко / За заг. ред. О. М. Джужи. – Вид. 2-ге доп. та перероб. – К. : Центр учбової літератури, 2011. – 392 с.
69.	 Лащук Є.В. Предмет злочинув кримінальному праві України 
/ Є.В. Лащук. Автореф.дис… канд. юрид. наук (12.00.08) НАВСУ. – К., 2005.– 19 с.
70.	 Лемешко О. М. Встановлення злочинної бездіяльності / О.М. Лемешко// Новий кримінальний кодекс України: Питання застосування і вивчення: Матеріали міжнародної науково-практичної конференції (Харків) 25-26 жовтня 2001 р. / редкол.: Сташис В. В. (голов. ред.) та ін. – К. – Х., 2002. – С. 52-55.
71.	 Марчак В. Історичні аспекти виникнення інституту обмеженої осудності / В. Марчак // Право України. – 2006. –№ 3. – С. 119-123. 
72.	 Матишевський П. С. Кримінальне право України. Загальна частина: 
/ П.С. Матишевський// Підручник. – К.: А. С. К., 2001. – 352 с.
73.	 Мельник М.І. Помилкова криміналізація: види, причини та наслід-ки 
/ М.І. Мельник // Підприємництво, господарство і право. – 2004. – № 5. –С. 94-99.
74.	 Мельтіков А. Визначення групи осіб як суб'єкта злочину / А. Мельтіков// Право України – 2004. – № 2. – С. 86-89. 
75.	 Миколенко О. М. Теоретичні основи дослідження шкоди, заподіяної злочином : / О.М. Миколенко. Дисертація на здобуття наукового ступеня кандидата юридичних наук : 12.00.08 – кримінальне право та кримінологія, кримінально-виконавче право. – Одеса, 2005. – 190 с.
76.	 Науково-практичний коментар Кримінального кодексу України. – 4-те вид., переробл. та доповн. / За ред. М. І. Мельника, М. І. Хавронюка. – К. : Юридична думка, 2007. – 1184 с. 
77.	 Багіров С. Диференціація відповідальності за необережні злочини з урахуванням різновидів детермінаційиих зв'язків / С. Багіров, А.Музика // Право України. –2004. – № 7. – С. 114-118. 
78.	 Навроцький В. О. Основи кримінально-правової кваліфікації: 
/ В.О. Навроцький. Навчальний посібник. – К.: Юрінком Інтер, 2006. 
– 704 с.
79.	 Навроцький В. О. Основи кримінально правової кваліфікації 
/ В.О. Навроцький – К.: Юрінком Інтер.2008.  – 695 с.
80.	 Коржанський  М. Й. Кримінальне право і законодавство України. Загальна частина: / М.Й. Коржанський. Курс лекцій. – К.: Атіка, 2001. – 432 с. 
81.	 Омельчук О.М. Кримінальне право України. Навчальний посібник. Загальна частина. / О.М. Омельчук. – К.: Правова єдність, 2010. – 180 с. 
82.	 Осадчий В. І. Суб'єкт злочину: історичний аспект / В.І. Осадчий // Науковий вісник НАВСУ – К., 2000 – Вип. 2. – С. 207-215.
83.	 Осадчий В. І. Кримінально-правовий захист правоохоронної діяльності:
 / В.І. Осадчий // Монографія. – К.: Атіка, 2004. –336 с.
84.	 Кримінальне право України. Загальна частина: Посібник для підготовки до іспитів. – Вид. 2-е, стереотип. – K.: Вид. Паливода А.В., 2003. – 122 с.  
85.	 Плотников А.И. Теоретические основы квалификации преступлений (Учебное пособие) / А. И. Плотников. – Оренбург: Изд-во ОИ МГЮА, 2001. – 320 с.
86.	 Подільчак О. М. Мотиви злочинів, вчинених жінками (за кримінальними кодексами України 1922, 1927, 1960 та 2001 років) // Новий кримінальний кодекс України: Питання застосування і вивчення: Матеріали міжнародної науково-практичної конференції (Харків) 25-26 жовтня 2001 р. / Редкол.: Сташис В. В. (голов. ред.) та ін. – К.-Х., 2002. – С. 223-225. 
87.	 Актуальні проблеми кримінального права: навч. посіб. / В.М.Попович, П.А.Трачук, А.В.Андрушко, С.В.Логін. –К.: Юрінком Інтер, 2009. – 256 с. 
88.	 Приходько Т. М. Проблема обмеженої осудності в кримінальному праві: / Т.М. Приходько. Автореф. дис… канд. юрид. наук (12.00.08) / НАВСУ. – К., 2001. – 20 с
89.	 Савченко А. В. Мотив і мотивація злочину: / А.В. Савченко. Монографія. – К.: Атіка, 2002. –144 с
90.	 Савченко А. В. Мотив і мотивація злочину: / А.В. Савченко. Автореф. дис… канд. юрид. наук (12.00.08) /НАВСУ. – К., 1999. – 18 с.
91.	 Савченко А. В. Класифікація мотивів злочину / А.В. Савченко // Науковий вісник НАВСУ. – К., 2000 –Вип. 4. – С. 126-131.
92.	 Селецький, С. І. Кримінальне право України. Загальна частина : посібник / С. І. Селецький ; Юрид. ф-т Ін-ту економіки і упр. – К. : Центр учб. л-ри, 2008. – 496 с.
93.	  Скляров С. Проблемы определения вины в уголовном праве России 
/ С. Скляров // Уголовное право. – 2003. – № 2. – С. 71-74.
94.	 Спасенников Б. Вменяемость как категория уголовного права 
/ Б. Спасенников // Уголовное право. – 2003. – № 2. – С. 75-76. 
95.	 Сташис В. В. Новий Кримінальний кодекс України  / В.В. Сташис, 
В. Я Тацій // Право України – 2001. – № 7 – С. 3-9
96.	 Стрельцов Є. Л. Спеціальний суб'єкт злочину у новому Кримі-нальному кодексі України / Є.Л. Стрельцов// Новий кримінальний кодекс України: Питання застосування і вивчення: Матеріали міжнародної науково-практичної конференції (Харків) 25-26 жовтня 2001 р. / Редкол.: Сташис В. В. (голов. ред.) та ін. – К.-Х., 2002. –С. 59-61.
97.	 Таганцев Н. С. Русское уголовное право. Лекции : Часть общая. 
/ Н.С. Таганцев.  В 2 т. – М.: Наука, 1994 – Т. 1 – 380 с.
98.	 Тацій В.Я. Предмет преступления  / В.Я. Тацій// Известия вузов. Правоведение – 1984– №4. – С. 51-57.
99.	Тимчук О. Концепції причинного зв'язку в західній кримінально-правовій науці  / О. Тимчук // Підприємництво, господарство і право. – 2003.
 – № 10 – С. 122-124. 
100.	Трайнин А.Н. Общее учение о составе преступления / А.Н. Трайнин. –  М.: Юридическая литература, 1957 –  364 с.
101.	Туркот  М. Військова службова особа як суб'єкт злочину, передбаченого ст. 423 КК України  / М. Туркот // Прокуратура. Людина. Держава. – 2005. – № 11. – С. 58-65. 
102.	Филимонов В. Д. Обстоятельства, определяющие содержание и конструкцию состава преступления  / В.Д. Филимонов // Уголовное право. – 2003. –№ 2. – С. 83-85.
103.	Филимонов В. Д. Детерминирующие связи в системе злементов
состава преступления  / В.Д. Филимонов // // Государство и право. – 2005. – № 2. – С. 36-43
104.	Хохлов І.В.  Кримінальне право України. Загальна частина /  І.В. Хохлов, О.П.  Шем’яков. – К.: Атіка, 2006 –267 с.
105.	Правознавство. Підручник / за заг. ред.  Шульженка Ф.П., Опришка В.Ф. К.: КНЕУ,  2003 –767с.
106.	 Фріс П. Л. Кримінальне право України. Загальна частина: / П.Л. Фріс. Підручник для студентів вищих навчальних закладів –  К.: Атіка, 2004. –488 с.
107.	Науково-практичний коментар до Кримінального кодексу України / Відп. ред. С. С. Яценко – К.: А. С. К., 2005. –848 с.
108. Лихова С.Я. Злочини у сфері реалізації громадянських, політичних та соціальних прав і свобод людини і громадянина (розділ V Особливої частини КК України) [Текст] : монография / С. Я. Лихова. - Київ : ВПЦ "Київ. ун-т", 2006. - 573 с.
109. Пашковська Т. Б. Склад злочину: проблемні питання / Т.Б. Пашковська. – Юридичний вісник України –13 (665). – 2013 . – [Електронний ресурс] – Режим доступу: http://yurincom.com/ru/yuridichnyi_visnyk_ukrainy/overview/?id=2339



